"text","cmp_code","eu_code"
"E' NECESSARIA UNA NUOVA GUIDA POLITICA E MORALE  L'Italia ha bisogno di una nuova guida politica e morale, fondata sull'intesa tra tutte LE forze democratiche e popolari e sulla partecipazione qualificante di tutte le componenti del movimento operaio alla direzione della vita nazionale. È questa una necessità che scaturisce con forza dalla esperienza degli ultimi anni. È questa la prima condizione per far uscire il Paese dalla crisi economica, sociale, politica e morale che io travaglia.  Si tratta di una crisi profonda, giunta ormai fino al rischio della disgregazione dello Stato, del corrompimento del tessuto sociale, del collasso della economia. È responsabilità della Democrazia cristiana e dei vecchi gruppi dirigenti aver lasciato aggravare e marcire negli ultimi anni situazioni già critiche, non aver saputo raccogliere la spinta del movimento popolare per un nuovo sviluppo del Paese, non aver saputo far fronte alla crisi economica delineatasi fin dall'autunno del 1973. L'incapacità dimostrata dalle forze di governo della Democrazia cristiana, il loro restare abbarbicate a un meschino e deteriore sistema di potere, hanno esposto a gravi pericoli il regime democratico, I gruppi più reazionari, i nemici della Repubblica che da tempo lavorano a un folle disegno eversivo hanno scatenato nuovi, criminali attacchi diretti a sconvolgere la convivenza civile e a colpire le istituzioni: essi non hanno esitato a ricorrere ai mezzi più diversi ed estremi, dal terrorismo sanguinario al sabotaggio economico, allo scandalismo più torbido.  Se il pericolo di un fatale indebolimento del regime democratico e i tentativi eversivi sono stati in QUESTI anni efficacemente fronteggiati, lo si è dovuto alla ferma e combattiva mobilitazione unitaria della classe operaia e delle forze antifasciste e popolari attorno alle istituzioni democratiche, e all'ulteriore estendersi della vita democratica. Incontestabile e decisivo è stato il contributo del Partito comunista e della sua politica unitaria allo sviluppo di questo processo democratico.  Nel corso dell'ultima legislatura — tra il 1972 e il 1976 — è andata avanti in Parlamento la battaglia antifascista, l'opera di rinnovamento nel campo dei diritti civili e della partecipazione democratica. Sono state elaborate e approvate — sulla base di una fruttuosa collaborazione, di cui il Partito comunista è stato parte importante — leggi di indubbio significato e valore; tra le quali ricordiamo quelle per il nuovo diritto di famiglia e per il voto ai diciottenni, per l'elezione degli organi di governo democratico della scuola e per l'obiezione di coscienza, per la redazione del nuovo codice di procedura penale e per la elezione dei Consigli di circoscrizione, per la riforma carceraria e per il nuovo processo del lavoro. Quando la collaborazione tra Ì partiti democratici è venuta a mancare — per le pregiuziali opposte dalla DC — nello stesso campo del superamento della legislazione fascista si è registrata una pesante battuta d'arresto: non sono state cancellate le norme razziste del codice Rocco, non si è varata una nuova regolamentazione dell'aborto.  I progressi realizzatisi nel campo della legislazione e della vita democratica non sono stati però sufficienti a dissipare i rischi che minacciano le nostre istituzioni e la nostra convivenza civile. Questi rischi potranno essere definitivamente allontanati solo se saranno risolti i gravi e complessi problemi che stanno alla base della crisi della società italiana. La soluzione di questi problemi esige che si ponga mano con urgenza a una profonda opera di risanamento e rinnovamento dell'economia e dello Stato, che avrebbe già dovuto e potuto essere avviata nel corso degli ultimi anni. Sono state le resistenze e le incertezze, le ambiguità della DC e dei governi da essa diretti a impedire che si procedesse in questo senso e a paralizzare su questo terreno il Parlamento.  Le occasioni non sono mancate: all'indomani del brusco aumento dei prezzi dei prodotti petroliferi, quando appariva evidente anche all'opinione pubblica la necessità di dar vita — come anche gli uomini di governo retoricamente proclamarono — a « un nuovo modello di sviluppo »; nello scorso autunno, quando tra governo, sindacati e partiti si sviluppò il dibattito sull'esigenza di « un programma a medio termine »; e infine quando venne avanzata da varie parti e in varie forme e in particolare da noi comunisti la proposta di un accordo di fine legislatura. Queste occasioni sono / 'state perdute. Si sono avuti governi sempre più incapaci di governare. Si è fatta precipitare la legislatura verso lo sbocco delle elezioni anticipate a causa delle chiusure conservatrici e della cecità politica della DC, del prevalere, nei suoi gruppi dirigenti — a dispetto delle tendenze rinnovatrici affermatesi nel recente Congresso nazionale di questo partito — di meschini calcoli politici ed elettorali sul senso di responsabilità nazionale.  Sono così trascorsi altri quattro anni senza realizzare riforme da tempo mature e indispensabili: la trasformazione della mezzadria e colonia in affitto; la legge sui vincoli urbanistici e quella per l'equo canone; la legge di riforma del bilancio e della contabilità generale dello Stato; la riforma della finanza locale; la riforma della pubblica amministrazione; la riforma sanitaria; le riforme della scuola secondaria superiore e dell'Università; il coordinamento della ricerca scientifica e tecnologica. Sono trascorsi altri quattro anni senza che fosse impostata — nonostante la pressione responsabilmente esercitata in questo senso dal movimento dei lavoratori — una politica economica capace di proiettarsi al di là della congiuntura, senza che venisse in alcun modo rilanciata una politica di programmazione,  È in conseguenza di ciò che si sono venuti aggravando gli squilibri e le debolezze della nostra economia, i parassitismi e gli sprechi, il rapporto già così distorto tra investimenti produttivi e spesa di carattere assistenziale, il caos della finanza pubblica, il deficit dei conti con l'estero. La resistenza a procedere sulla strada delle riforme e delle autonomie, della piena valorizzazione delle Regioni e degli Enti locali, ha portato ad un ulteriore aggravamento delle disfunzioni della macchina dello Stato, al punto da rendere incerta e talvolta impossibile l'applicazione di leggi di spesa e di riforma approvate dal Parlamento. I lavoratori hanno dato prova di eccezionale combattività e maturità conducendo con successo aspre lotte; i sindacati hanno realizzato conquiste importanti, ché' il Parlamento ha tradotto in leggi, 'per la garanzia del salario, per la difesa del posto di lavoro nelle aziende in crisi ed anche per il miglioramento delle pensioni: ma le questioni di fondo della piena occupazione e di un sicuro sviluppo della economia nazionale sono rimaste drammaticamente aperte. E si è intanto ancora acuita la crisi di fondamentali istituzioni della società civile: la scuola e l'Università, l'amministrazione della giustizia. Tutto funzione sempre meno: dall'organizzazione sanitaria ai servizi pubblici. Il sistema fiscale è intollerabilmente inefficiente e ingiusto. Si sono ulteriormente deteriorate le condizioni dell'ordine pubblico, nuove forme di criminalità organizzata hanno messo radici nel Paese. Sono venuti alla luce casi clamorosi di corruzione, che hanno mostrato quali degenerazioni si siano prodotte negli enti pubblici, nel sistema delle partecipazioni statali, negli apparati governativi. Questi gravissimi fatti, e la protezione accordata alle personalità coinvolte in tali casi, hanno alimentato una crisi morale già forte e strettamente legata al degradarsi della direzione politica, al venir meno della sua autorità e capacità di guida.  La caduta della lira, a partire dal gennaio, e l'impressionante crescita dell'inflazione, hanno dato il segno della gravita a cui sono giunte la situazione interna e la posizione internazionale dell'Italia; hanno permesso di misurare quanto pesante sia l'eredità che il nuovo Parlamento e una nuova direzione politica del Paese dovranno raccogliere, È necessario che almeno per alcuni anni il  Paese sia guidato da una vasta coalizione unitaria aperta a tutte le forze democratiche, in funzione di una mobilitazione eccezionale di risorse e di energie.  Il voto del 20 giugno 1976 dovrà servire a battere le resistenze opposte innanzitutto dalla IX; a questa grande necessità nazionale, di cui è invece portatore convinto e coerente il PCI; dovrà servire a ribadire lo storico, definitivo superamento — già sancito dal voto del 15 giugno dello scorso anno — di un regime politico basato sull'esclusione del Partito comunista dalla guida del Paese e sul predominio politico della DC; dovrà servire a far avanzare quel programma unitario di rinnovamento, che per la salvezza e il progresso della Nazione, noi comunisti sottoponiamo agli elettori.  COME USCIRE DALLA CRISI ECONOMICA.  Profonda e grave è innanzitutto la crisi dell'economia. Tutti si interrogano ansiosamente sull'avvenire del Paese. Chiunque viva del proprio lavoro, chiunque debba provvedere giorno per giorno alle necessità della famiglia, si domanda con angoscia come si possa reggere al continuo aumento dei prezzi. Si chiede se l'inflazione sia ormai diventata incontrollabile e dove essa possa condurci, se per combatterla si debba subire una nuova più dura recessione. Di questa situazione sono le masse più povere a pagare le conseguenze più pesanti: i pensionati, i disoccupati, coloro che hanno solo un lavoro precario e mal pagato. Una gran parte delle popolazioni del Mezzogiorno. Centinaia di lavoratori che hanno perduto o non riescono a trovare un posto di lavoro, di giovani e di donne che invano cercano un'occupazione, si sentono oggi privi di prospettive. Ma la gravita della situazione e dei rischi che essa presenta pesa sulle masse lavoratrici e popolari nel loro insieme; l'incertezza e l'allarme si diffondono in ogni ceto sociale.  SEVERITÀ E FIDUCIA.  Agli interrogativi e alle preoccupazioni che oggi assillano gli italiani, noi comunisti rispondiamo parlando il linguaggio della verità. Occorre guardare in faccia la realtà. La situazione è estremamente critica. Occorre un severo sforzo per venirne fuori. Non si possono promettere tempi facili: chiunque lo faccia, per accattivarsi il favore degli elettori, è un demagogo. Chiunque copra o mostri di voler proteggere le posizioni dei ceti privilegiati e delle categorie che godono di particolari vantaggi, è un irresponsabile. Per fare uscire l'economia e la società italiana dalla crisi che le ha investite, si impone una svolta negli indirizzi della politica governativa, ma anche in quei comportamenti, dei singoli cittadini e dei diversi gruppi sociali, 'che non corrispondono alle esigenze di un effettivo risanamento e rinnovamento della vita nazionale. Per porre su nuove e più sicure basi Io sviluppo del Paese, si impone un periodo di severità. Ma se si seguirà questa strada, bisogna avere piena fiducia nelle possibilità di rilancio della nostra economia e di effettiva soluzione dei nostri problemi. Nel giro di alcuni anni, nel corso della legislatura parlamentare che nascerà dalle elezioni del 20 giugno, si può fare uscire l'Italia dal tunnel della crisi, si può vedere l'inizio di un periodo di nuovo e autentico progresso per il popolo e per la nazione.  GIUSTIZIA SOCIALE E PARTECIPAZIONE DEMOCRATICA.  Si può chiedere ai lavoratori e alle masse popolari uno sforzo ancora più grande, solo se si garantisce una sempre maggiore giustizia nell'adozione delle misure necessario e nella distribuzione della ricchezza. L'ingiustizia sociale è nemica della solidarietà nazionale. Si debbono salvaguardare gli interessi e migliorare decisamente le condizioni dei ceti più poveri, delle masse già costrette alle più pesanti rinunce. Adeguati sacrifici vanno imposti innanzi tutto ai gruppi privilegiati. Per chiedere a tutti di contribuire al necessario impegno comune, bisogna indicare una prospettiva chiara, far partecipare democraticamente larghe masse di lavoratori e cittadini alla definizione delle scelte, che oggi si impongono. Nessuna di queste garanzie è stata data, nessuna di queste condizioni è stata realizzata dai governi diretti dalla DC. I sacrifici sono sempre stati chiesti, in sostanza, alle sole classi lavoratrici.  \  IN QUALI CAMPI OCCORRE FERMEZZA.  In quali campi e in che senso si impone oggi grande severità? Occorre severità nel campo della gestione della cosa pubblica, nel campo dell'utilizzazione delle risorse, e nell'atteggiamento dei singoli e delle masse di fronte ad alcune esigenze fondamentali. Occorre fermezza nella lotta contro gli sprechi, le rendite parassitarie e speculative, la corruzione; e nel 'contenimento dei redditi più alti, nella protezione dei redditi più bassi. Occorre fermezza nell'avviare e perseguire un graduale superamento della « giungla retributiva », delle gravi e ingiustificate sperequazioni di trattamento venutesi a determinare — per effetto, soprattutto della politica clientelistica della DC — tra le diverse categorie lavoratrici e all'interno di ciascuna di esse, soprattutto nel settore pubblico. Occorre decisione nell'evitare un'espansione incontrollata di consumi individuali, incompatibile con le attuali condizioni ed esigenze del Paese. Occorre un severo impegno, da parte degli imprenditori, a reinvestire in Italia i profitti e a concentrare tutti i loro mezzi e le loro capacità di iniziativa nei settori produttivi. Occorre un rigoroso, impegno di tutti nel lavoro; un rigoroso impegno dei giovani nello studio, per acquisire una nuova e più elevata qualificazione culturale e professionale.  I SPANDI OBIETTIVI A CUI TENDERE.  I grandi obiettivi a cui si deve tendere sono questi: fermare ['inflazione, allargare e rinnovare la base produttiva e l'occupazione, conquistare un ruolo nuovo in un sistema di cooperazione internazionale, creare le condizioni di un nuovo, più alto modo di vita e di convivenza civile.  Noi comunisti crediamo che si debba partire dall'esigenza pressante e drammatica di fermare l'inflazione. La linea da seguire a questo scopo non può essere quella già battuta nel passato, non può cioè consistere in una brusca e indiscriminata restrizione del credito e della spesa pubblica, con la conseguenza di una nuova grave caduta della produzione e dell'occupazione. Occorre invece affrontare decisamente alcuni grandi problemi di risanamento e di riorganizzazione del settore pubblico e dell'economia, in modo da incidere sulle cause che hanno portato a un tasso d'inflazione più alto in Italia che in qualsiasi altro paese d'Europa. Ci si deve liberare da parassitismi, distorsioni, debolezze strutturali che pesano sul sistema produttivo e sulla posizione internazionale dell'Italia. Si debbono selezionare e orientare il credito e la spesa pubblica in funzione di un nuovo sviluppo del Paese. Si debbono definire iniziative specifiche per il contenimento — anche attraverso un'adeguata politica di approvvigionamenti sui mercati internazionali da parte di organismi pubblici — dei prezzi delle materie prime, dei semilavorati e dei prodotti alimentari.  MISURE PER RISANARE LA FINANZA PUBBLICA.  Le prime misure da adottare dopo le elezioni debbono mirare:  al risanamento ' della finanza pubblica. Per quel che riguarda le entrate dello Stato, esse vanno accresciute attraverso una decisa azione di recupero nell'area dell'evasione fiscale. E questo uno dei primi campi in cui occorre dare garanzia di giustizia e segni concreti di una nuova efficienza. Ai lavoratori, a tutti gli italiani che rispettano il dovere civico di pagare le tasse, lo Stato deve dimostrare di volere e saper condurre la lotta contro le evasioni. Uno strumento importante, a questo fine è l'accertamento per campione nel campo dei redditi non da lavoro dipendente. Decisiva è la partecipazione dei Comuni allo sforzo per una sempre più efficace applicazione di imposte finora largamente evase: rilevante;, è, ad esempio, il contributo che possono dare i comuni all’aggiornamento del catasto edilizio, urbano. /  Per quel che riguarda la spesa, occorre innanzitutto liquidarci senza esitazioni sprechi evidenti — dando, ad esempio, piena applicazione alla legge per lo scioglimento degli enti inutili, procedendo alla riforma dell'assistenza pubblica, liquidando privilegi e abusi quali l'impiego esorbitante dì auto dello Stato. Si deve nello stesso tempo compiere una seria verifica — sulla base di una corretta ed esauriente informazione, finora negata dal governo al Parlamento — degli impegni assunti con leggi approvate dal Parlamento e del  grado di attuazione di tali impegni, delle esigenze di cassa dello  Stato, degli enti locali, degli enti previdenziali per i prossimi anni.  Da questa informazione e verifica si deve partire per operare le revisioni e le scelte necessario. Va vista in questo quadro anche l'esigenza di evitare uno sviluppo incontrollato della spesa per il personale, di mettere ordine nella vera e propria « giungla retributiva » su cui sta indagando il Parlamento, di definire rigorosamente la questione degli organici e di realizzare la necessaria mobilità del personale, a parità di trattamento giuridico ed economico, in tutta l'area pubblica. Un'impostazione di questa natura può essere però portata avanti solo nel quadro di una politica di riforma della pubblica amministrazione, di riqualificazione e valorizzazione della funzione dei pubblici dipendenti, oggi umiliati da un rapporto di lavoro che li priva di ogni autonomia e responsabilità e u espone spesso a critiche ingiuste e indiscriminate.  E’ assolutamente necessario arrestare l'aumento del debito pubblico volto a finanziare spese correnti e porre mano ad alcune grandi operazioni di risanamento e riordinamento. La prima di queste — da affrontare subito dopo le elezioni anche sulla base del forte aumento delle entrate tributarie previsto per il 1976 — riguarda gli enfi locali: essa deve consistere nel consolidamento dei debiti dei Comuni e nella approvazione di una riforma della finanza locale che .assicuri ai Comuni entrate certe 'e imponga limiti di spesa, sulla base di criteri che tengano particolarmente conto delle esigenze delle regioni più arretrate,  Altra indispensabile operazione di risanamento e di riforma da compiere è quella relativa al settore sanitario. Va senza indugio approvata una legge che porti — attraverso il superamento delle mutue, la cui sopravvivenza comporta sprechi paurosi — alla costruzione di un nuovo sistema sanitario nazionale, di un più razionale ed economico sistema di tutela della salute dei cittadini, che dia la priorità all'impegno per la prevenzione delle malattie, che affronti i problemi della nocività delle condizioni di fabbrica e dell'ambiente, che presti adeguata e generalizzata assistenza alla maternità e all'infanzia, che garantisca efficaci interventi, anche domiciliari, nei con- . fronti degli anziani e degli handicappati, che affronti organicamente, in termini di prevenzione e di recupero sociale, il preoccupante fenomeno della droga. Possono e debbono cosi ridursi il numero [ e la durata delle degenze in ospedale, ed estendersi, invece, la rete | e le attività dei poliambulatori. E va intanto con urgenza ridotta la spesa per medicinali, attraverso una revisione del prontuario  | farmaceutico e 'l'esclusione dei prodotti privi di reale efficacia curativa.  Occorre infine operare per evitare l'aumento del deficit del settore previdenziale. A questo scopo è necessario innanzitutto attuare la riscossione unificata dei contributi. Va inoltre perseguita con fermezza la perequazione e unificazione del sistema pensionistico: e va risanata la gestione complessiva del sistema previdenziale, in modo da evitare i due estremi di deficit crescenti e insopportabili e di ingenti accumulazioni patrimoniali.  MISURE PER RIDURRE IL DEFICIT DEI CONTI CON L'ESTERO.  Alla riduzione del deficit della bilancia dei pagamenti e del grado di dipendenza dall'estero dell'Italia. Noi comunisti confermiamo di essere nettamente contrari ad ogni tentazione di chiusura in se stessa dell'economia nazionale, di ritorno a concezioni protezionistiche e autarchiche. La nostra scelta resta quella dell'accettazione di un regime di « mercato aperto », di un regime, cioè, di aperta competizione in campo internazionale; la nostra scelta resta quella di un corretto sviluppo dei rapporti economici e commerciali tra i paesi della Comunità economica europea, e dell'avvio di un nuovo sistema di cooperazione economica mondiale. E' in questo quadro che vanno difesi gli interessi nazionali  dell'Italia, che va sviluppata l'azione per la modifica di determinate politiche della Comunità europea, a cominciare dalla politica agricola, ovvero dalle pratiche protezionistiche di altri paesi, membri della Comunità; è in questo quadro che possono essere anche adottate misure temporanee di salvaguardia per la nostra moneta e la nostra economia.  Non contrasta con questa scelta una politica di limitazione — in forme tali da tutelare gli interessi dei ceti meno abbienti — di consumi che comportano forti importazioni, quali sono/i consumi di prodotti petroliferi e di carni bovine.  Non contrasta con una scelta anti-protezionistica l'avvio di una politica di investimenti che miri a far aumentare la produzione italiana, a prezzi competitivi, di prodotti agricoli e industriali che sono stati, negli ultimi anni, importati in quantità e a prezzi crescenti, con pesanti conseguenze sulla bilancia dei pagamenti. Infine, riaffermare la presenza dell'Italia sul mercato internazionale non significa accettare come immutabile il ruolo svolto nel passato dal nostro Paese come espor. latore, soprattutto, di prodotti di contenuto tecnologico povero o modesto, tanto più che questo ruolo è oggi esposto alla forte concorrenza di paesi in via di industrializzazione. Occorre portare avanti una politica di investimenti che miri anche a fare entrare l'Italia in settori produttivi più qualificati dal punto di vista tecnologico, a rafforzare e rinnovare la capacità di esportazione e di presenza internazionale del nostro Paese, e in particolare od attrezzare l'apparato produttivo nazionale per la produzione e l'esportazione di beni necessari per lo sviluppo dei paesi del terzo mondo.  AUMENTARE GLI INVESTIMENTI PRODUTTIVI E LA PRODUTTIVITÌI.  Ridurre gli sprechi e il deficit delle gestioni pubbliche, l'indebitamento con l'estero e il deficit della bilancia dei pagamenti; è questa la via per colpire alle radici l'inflazione, — nella misura in cui essa deriva da cause di carattere interno e colpisce l'Italia più di altri paesi — e per rafforzare la lira sul mercato delle valute. Nello stesso tempo appare chiaro che all'azione per contenere l'inflazione e per ridurre il grado di dipendenza dall'estero dell'Italia, si lega quella per uno sviluppo e un orientamento nuovo degli investimenti produttivi. Di fondamentale importanza è infine il problema di un elevamento della produttività e competitività del sistema economico italiano nel suo insieme e delle singole imprese.  problema da affrontarsi risolutamente in tutti i suoi aspetti, tra i quali quello della necessaria conquista — anche attraverso lo sviluppo della collaborazione europea — di una crescente autonomia tecnologica e scientifica dell'Italia. Sono queste le questioni di fondo da affrontare.  LA POLITICA SALARIALE.  Denunciare nell'aumento dei salari verificatosi negli ultimi anni — attraverso il quale si è semplicemente realizzato un avvicinala mento ai livelli retributivi degli altri paesi d'Europa — l'origine delle difficoltà attuali dell'economia italiana, e indicare in una limitazione dell'aumento dei salari la via d'uscita dalla crisi, è radicalmente sbagliato. Solo se si intraprende una azione per rimuovere le cause effettive dell'inflazione e del deficit dei nostri conti con l'estero, per superare le debolezze strutturali dell'economia italiana e per avviare un nuovo tipo di sviluppo economico e sociale, si creano le condizioni perché il movimento sindacale possa portare più avanti la linea che pone al centro delle sue' rivendicazioni non gli aumenti dei salari nominali ma obiettivi di espansione degli investimenti e dell'occupazione e di conquista di nuove riforme sociali, e anche perché si possa chiedere al movimento sindacale di contribuire all'adozione di misure di emergenza. Particolarmente importante, per soddisfare! bisogni che altrimenti spingono verso una crescente pressione salariale, è l'avvio di una politica per garantire ai lavoratori prodotti di prima necessità a prezzi bassi, servizi pubblici funzionanti, abitazioni a fitto regolamentato, e un trattamento fiscale equo. Per noi comunisti, resta comunque un punto fermo la piena autonomia dei sindacati: tocca ad essi valutare le esigenze delle masse lavoratrici e del Paese e gli indirizzi della politica governativa — qualunque sia il governo — e quindi fissare le linee della propria politica salariale. Molto importante è il fatto che i sindacati abbiano deciso di basare la propria politica salariale su criteri di carattere perequativo, dando la priorità alla difesa e al miglioramento delle retribuzioni più basse senza per altro dar luogo a pericolosi appiattimenti. A ciò dovrebbe corrispondere una coerente linea di condotta da parte del governo, e innanzitutto un'iniziativa tendente a bloccare o contenere l'aumento delle retribuzioni più alte e a incidere su meccanismi abnormi come quelli che producono superliquidazioni scandalose (andrebbe vietato per legge ogni accantonamento, ai fini della liquidazione, superiore a una mensilità per anno di lavoro prestato).  PER UNA MAGGIORE COMPETITIVITA DELL'ECONOMIA ITALIANA.  Molto importante è l'impegno — a cui la classe operaia e le sue organizzazioni hanno affermato e mostrato di voler responsabilmente concorrere — per l'aumento della produttività e competitività dell'economia italiana. Il problema va considerato sia in termini aziendali che in termini nazionali e correttamente visto in tutta la sua portata. Per risolverlo occorre un serio sforzo sul piano della ricerca scientifica e tecnologica, dello sviluppo degli investimenti, della più razionale organizzazione dei fattori della produzione, della qualificazione della manodopera e della valorizzazione delle capacità professionali di ogni lavoratore. In questo quadro è necessario impegnarsi anche a ridurre il fenomeno dell'assenteismo, rimovendone le cause — in primo luogo con il miglioramento delle condizioni e dell'ambiente di lavoro — e combattendone gli aspetti degenerativi.  Si richiama da varie parti l'attenzione sul peso del costo del lavoro. L'incidenza del costo del lavoro può in effetti essere ridotta innanzitutto attraverso una piena utilizzazione degli impianti: è inoltre possibile un contenimento degli oneri sociali nella misura in cui si procede al risanamento delle gestioni sanitaria e previdenziale; infine, in prospettiva, la ricostruzione di un'efficiente amministrazione tributaria può permettere di passare dal prelievo contributivo al prelievo fiscale per il finanziamento del sistema sanitario. Ma sul sistema produttivo e sulla vita economica del Paese pesano altri costi, realmente abnormi. Va, tra gli altri, ridotto il costo del denaro, dei servizi bancari, dell'intermediazione finanziaria. Va, tra gli altri, ridotto il costo dell'intermediazione commerciale, colpendo la grande speculazione e procedendo a una riforma della rete distributiva che favorisca l'associazionismo tra gli esercenti.  PER UN'AMPIA RICONVERSIONE DELL'APPARATO PRODUTTIVO.  Se queste sono alcune delle condizioni necessario per l'eleva"" mento della produttività e competitività dell'economia italiana, e se per correggere le distorsioni in senso parassitario e assistenziale dello sviluppo generale del Paese occorre un sostanziale aumento degli investimenti produttivi, una decisiva importanza acquista lo sforzo rivolto a orientare tali investimenti nel senso di un'ampia riconversione e riqualificazione del nostro apparato produttivo. Solo così si potrà soddisfare la necessità di una sempre maggiore rispondenza della nostra produzione agricola e industriale alle nuove esigenze del mercato interno e del mercato estero — quali risultano dalle difficoltà della nostra bilancia dei pagamenti — e alla nuova domanda collettiva, pubblica, che deve a nostro avviso svilupparsi in modo da correggere e contenere la tendenza a una crescita sregolata e nello stesso tempo aleatoria del consumi individuali. Su queste questioni noi comunisti siamo intervenuti ampiamente nei mesi scorsi, avanzando proposte precise, di cui ci limitiamo a richiamare qui solo alcuni aspetti essenziali e alcuni punti, quelli dai quali si deve partire- subito dopo le elezioni.  ORIENTAMENTO DEGLI INVESTIMENTI:  Agricoltura.  Si tratta di superare in tempi brevi la politica assistenziale del passato e di puntare su una agricoltura nuova, moderna e avanzata basata su un vasto sistema di forme associative e cooperative. Libere e volontarie. Ciò richiede, innanzitutto, una profonda revisione della politica agricola comunitaria, per un rilevante spostamento di risorse ''verso l'agricoltura, la riforma del credito agrario e una radicale modifica della politica degli investimenti pubblici, di cui le Regioni debbono essere il canale esclusivo, nell'ambito di piani nazionali per la zootecnia, la irrigazione, la forestazione, la bieticoltura, da definire rapidamente, e sulla base di piani regionali e comprensoriali di sviluppo.  Condizioni indispensabili per un nuovo sviluppo dell'agricoltura che garantisca adeguate condizioni di lavoro e di reddito nelle campagne sono l'assunzione da parte dell'industria a partecipazione statale 'di precisi impegni di fornitura di mezzi tecnici a prezzi controllati e di assorbimento e trasformazione dei prodotti agricoli sulla base di contratti pluriennali e con la garanzia di prezzi equi;  la ristrutturazione dell'AIMA e una radicale riforma della Federconsorzi.  Del pari indispensabili per arrestare l'esodo dalle campagne e per rendere vitale e redditizia l'azienda coltivatrice sono la trasformazione per legge dei contratti di mezzadria e di colonia e di ogni altro contratto in affitto, con la contestuale adozione di provvedimenti a favore dei piccoli proprietari concedenti, il recupero produttivo di quei terreni incolti e malcoltivati che possono essere positivamente utilizzati, e lo sviluppo nelle zone rurali di tutti i servizi sociali necessari.  In stretto, legame con l'avvio di una nuova politica agraria, vanno riconsiderati e organicamente affrontati i problemi della montagna e quelli della difesa del suolo e dell'ambiente.  Industria.  Occorre partire dall'approvazione di una legge che istituisca un fondo per la riconversione industriale, e sostituisca tutte le leggi di incentivazione per l'industria attualmente vigenti. La gestione del fondo deve essere affidata a un ristretto comitato di ministri, affiancato da un apparato tecnico altamente qualificato, e deve ispirarsi a precise direttive di carattere programmatico a priorità e a programmi di settore da definire nel più breve tempo possibile.  Importante è in questo quadro la definizione di nuovi programmi settoriali e intersettoriali — corrispondenti alle esigenze generali della riconversione industriale — delle Partecipazioni Statali; è a questi programmi che va vincolato l'aumento dei fondi di dotazione degli Enti a partecipazione statale.  POLITICA DEL CREDITO E IMPRESE MINORI.  L'intervento dello Stato a favore di un sostanziale sviluppo degli investimenti produttivi presuppone una politica di incoraggiamento e di tutela del risparmio delle famiglie (in questo quadro vanno adottate specifiche facilitazioni per le rimesse degli emigrati), e comporta una linea di rigorosa selezione del credito a medio termine. Una decisa operazione di taglio e di riordinamento deve investire, insieme con la « giungla » delle agevolazioni creditizie, la « giungla » degli Istituti speciali di credito. Misure particolari vanno adottate a favore delle imprese minori, industriali, commerciali e turistiche: del milione e trecentomila imprese artigiane, che garantiscono lavoro a 4 milioni di addetti; a favore delle novantamila piccole e medie industrie, che danno lavoro a oltre 3 milioni di dipendenti; a favore della cooperazione, il cui ruolo economico e la cui specifica funzione sociale si stanno affermando in misura crescente.  SVILUPPO PROGRAMMATO DELLA DOMANDA PUBBLICA.  La piena utilizzazione della capacità produttiva dell'industria italiana e un consistente rilancio degli investimenti produttivi dipendono ormai in larga misura dal quadro di riferimento che i poteri pubblici possono e debbono dare attraverso l'indicazione di una prospettiva generale di sviluppo del Paese e, in particolare, attraverso la definizione di alcuni piani di riforma e di spesa: per l'edilizia, per i trasporti, per l'energia. E' con questi piani — il cui finanziamento per i prossimi anni va esaminato nel quadro generale di quel riordinamento della finanza pubblica che noi comunisti sollecitiamo — che deve innanzitutto prendere corpo una nuova domanda pubblica, programmata e orientata in modo da correggere alcune fondamentali storture e debolezze dello sviluppo economico e civile del Paese. Per ['edilizia, si deve partire dall'approvazione, con opportune modifiche, del progetto di legge già predisposto per il regime dei suoli, del piano decennale già definito per l'edilizia abitativa, e di misure che garantiscano un « equo canone », una regolamentazione dei fitti basata su criteri obiettivi e giusti. Per i trasporti, occorre in primo luogo aggiornare i programmi per le ferrovie dando la precedenza alle esigenze del trasporto merci, e per i porti; e avviare finalmente, attraverso le Regioni, uno sviluppo programmato dei trasporti collettivi urbani ed extraurbani. Per l'energia, si tratta di partire dalla costruzione delle prime quattro centrali nucleari, risolvendo, d'accordo con le Regioni, il problema delle loro localizzazioni, e dalla discussione e revisione in Parlamento del piano energetico già elaborato.  I programmi di intervento pubblico in questi settori debbono mirare a ridurre sprechi assurdi e ormai insopportabili, a ridurre il costo della casa, del trasporto, dell'energia, ad affermare una nuova, più moderna ed economica concezione e gestione di questi  servizi, a rendere più abitabili le nostre città e più civili le nostre campagne.  Urgenza particolare assumono oggi i programmi di intervento per la ricostruzione del Belice e per la rinascita del Friuli devastato dal terremoto. Strumenti cardine di questa opera debbono essere, le Regioni e i Comuni: la diretta partecipazione delle popolazioni alle scelte da compiere, il decentramento della spesa, la messa a disposizione degli enti locali degli istituti nazionali di ricerca e dei servizi tecnici necessari, debbono segnare un modo nuovo di gestire la spesa pubblica e le risorse.  RISOLVERE DUE GRANDI QUESTIONI NAZIONALI.  Nell'impostazione e nello svolgimento di questa nuova politica di sviluppo del Paese, considerata nel suo insieme, vanno assunti come punti di riferimento fondamentali due grandi questioni nazionali e sociali, che sono rimaste irrisolte anche nei periodi più favorevoli e che si presentano oggi in termini estremamente critici, addirittura esplosivi per alcuni aspetti e in alcune zone: la questione dell'occupazione. Il consolidamento del regime democratico nel nostro Paese è legato in non lieve misura alla soluzione di questioni. L'impegno delle organizzazioni dei lavoratori a battersi  per la loro soluzione è condizione sempre più necessaria per l'unità del movimento operaio e popolare.  UNA COERENTE POLITICA MERIDIONALISTA.  Va data piena applicazione a tutte le norme positive della nuova legge per l'intervento straordinario nel Mezzogiorno: ma non si tratta soltanto di questo. E' alla politica governativa nel suo complesso che va finalmente impresso un coerente orientamento meridionalistica. Questo rimane un impegno e un banco di prova centrale per una nuova direzione politica del Paese. Occorre usare tutti i mezzi di cui dispongono i pubblici poteri per allargare e rinnovare la base produttiva nelle regioni meridionali. La scelta nazionale del rilancio dell'agricoltura va portata avanti con particolare attenzione per la realtà agricola del Mezzogiorno. La politica di riconversione industriale deve portare ad un sostanziale accrescimento della quota del Mezzogiorno sul totale della produzione e dell'occupazione industriale. Lo sforzo dello Stato, delle Regioni, degli enti locali per dotare le città e i centri rurali di adeguati servizi civili deve essere coordinato in modo da evitare che si accresca il distacco tra il Mezzogiorno e le Regioni più progredite.  OCCUPAZIONE PER LE DONNE E PER I GIOVANI.  Nel Mezzogiorno si concentra la maggior parte della disoccupazione e sottoccupazione nazionale. Meridionale è la grande maggioranza degli emigrati che rientrano in Italia e a cui bisogna assicurare lavoro. La questione dell'occupazione coincide dunque in notevole misura con quella del Mezzogiorno. Essa presenta, tuttavia, alcuni aspetti di forte rilievo generale; quello che riguarda le masse femminili, in larga parte addirittura escluse dal mercato del lavoro, e quello che riguarda i giovani in cerca di primo impiego. Sia l'uno che l'altro aspetto — il cui significato non solo economico, ma civile e morale, è assai grande e a tutti evidente — non possono trovare soluzione se non in una prospettiva di più equa distribuzione delle occasioni di lavoro. Una moderna politica del lavoro comporta oggi un accurato censimento e un graduale superamento dei fenomeni del doppio lavoro, del lavoro precario, del lavoro non registrato e non assistito.  Nell'immediato — per difendere ed allargare l'occupazione femminile — bisogna partire da una particolare considerazione per le situazioni di crisi di aziende a prevalente manodopera femminile, dall'adozione di misure che valgano ad alleggerire il costo della manodopera femminile in rapporto agli oneri di maternità e dallo sviluppo di una politica di servizi sociali — a cominciare dal rifinanziamento del piano per gli asili nido — particolarmente rivolta  • a creare migliori condizioni per l'impiego delle donne in attività produttive,  L'impegno dei poteri pubblici in questo campo non deve limitarsi alla salvaguardia dei posti di lavoro esistenti ma garantire con ogni mezzo l'inserimento di nuova forza lavoro femminile qualificata, anche in nuovi settori dell'industria, dell'agricoltura e dei servizi. ' /  Per quel che riguardai giovani le prime misure da adottare sono quelle relative al piano di preavviamento al lavoro. Tale piano  — rivolto a mobilitare masse consistenti di giovani nell'esecuzione di opere e di attività di pubblico interesse, riconoscendo loro un salario convenzionale per le ore di lavoro effettuate e impegnandoli a frequentare corsi di qualificazione e riqualificazione professionale — deve saldarsi con un'organica riforma del sistema di istruzione e formazione.  SCUOLA, FORMAZIONE PROFESSIONALE E UNIVERSITÀ.  Sono ormai mature e improrogabili tanto la riforma della scuola secondaria superiore quanto la riforma del sistema di formazione professionale, sulla base di una legge-quadro nazionale e di un radicale riordinamento, da parte delle Regioni, delle strutture e delle attività tradizionali. Una scuola che non impartisce una solida preparazione culturale e non prepara alle necessario scelte professionali, una frequenza che spesso si prolunga, ai livelli superiori dell'istruzione, solo per l'incertezza di un lavoro immediato o per la vaga speranza di un impiego migliore, un sistema di formazione professionale disorganico e in larga parte anacronistico — fondato com'è su discriminazioni di classe e di sesso — di livello più che scadente, e avulso da ogni rapporto con le reali esigenze e tendenze del mercato del lavoro, costituiscono ormai una delle remore più . gravi allo sviluppo economico e civile, oltre che al progresso culturale, del Paese. Delle Università e degli Istituti di ricerca che non siano in grado di formare insegnanti, tecnici e scienziati di livello adeguato alle necessità di un paese impegnato a rinnovarsi, a progredire e a competere sul mercato internazionale, costituiscono una palla al piede della Nazione. La riforma dell'Università, insieme con quelle della scuola secondaria superiore e del sistema di formazione professionale, la crescita e la valorizzazione delle forze intellettuali e tecniche, sono un'altra delle condizioni decisive per fare uscire l'Italia dalia crisi.  Fondamento indispensabile di queste riforme è l'impegno per assicurare, eliminando le gravissime carenze e disfunzioni che ancora permangono, una scuola di base efficiente e qualificata che dia senza discriminazione a tutti i giovani e a tutti Ì cittadini quel livello di istruzione e di conoscenze che è indispensabile per la partecipazione alla vita democratica, per la prosecuzione degli studi, per qualsiasi professionale. La progressiva generalizzazione della scuola dell'infanzia, il superamento delle fratture fra scuola elementare e scuola media con un adeguato rinnovamento degli ordinamenti e dei programmi, lo sviluppo del pieno tempo scolastico, l'estensione dell'obbligo scolastico ai primi due anni della scuola secondaria come base di formazione culturale comune a tutti, la costruzione di un efficiente sistema di istruzione degli adulti a partire dall'esperienza compiuta nei corsi delle « 150 ore » e valorizzando il diritto allo studio dei lavoratori, sono perciò interventi necessari per invertire la tendenza alla disgregazione e alla crisi del sistema scolastico, assicurare la produttività della spesa per l'istruzione, rispondere  alla nuova domanda sociale e culturale che oggi si rivolge alla scuola. Al conseguimento di tali obiettivi può e deve dare un forte contributo la piena espansione della democrazia scolastica, che è stata, in questo primo anno di esperienza, ostacolata e mortificata dal centralismo e dal burocratismo della politica ministeriale.  Su questa base deve innestarsi così una scuola secondaria riformata, che superi con un ordinamento unitario l'attuale dispersione di indirizzi, congiunga l'ulteriore sviluppo della formazione culturale all'educazione al lavoro, dia ai giovani una moderna formazione storico-critica e scientifico-tecnologica; come un sistema di formazione professionale che sia non una scuola di seconda serie ma uno strumento attivo di politica dell'occupazione e dia ai giovani che lasciano la scuola al termine dell'istruzione obbligatoria o dopo la scuola secondaria una qualificazione raccordata con obiettivi di riconversione ed espansione produttiva. L'ampio confronto che già si è sviluppato su questi temi può e deve consentire un rapido varo così della riforma della scuola media superiore come della legge-quadro sulla formazione professionale.  Per l'Università occorre giungere, rapidamente — evitando il riprodursi di discussioni interminabili su astratte impostazioni globali — all'approvazione di una legge che, come quella proposta dal PCI, avvii subito la capacità di rinnovamento di cui debbono essere protagoniste le forze vive dell'Università in un rinnovato rapporto con tutta la realtà democratica del Paese.  Occorre inoltre elaborare un programma pluriennale per la ricerca scientifica e tecnologica, che assicuri l'indispensabile coordinamento e uno sviluppo culturalmente, economicamente e socialmente produttivo dell'attività di ricerca; definire e approvare, innanzitutto, in tempi brevi, la legge sulla ricerca scientifica e tecnologica già concordemente elaborata, nelle sue linee generali, in Parlamento,  Salvare e riformare la scuola e l'Università, garantire un organico e fecondo sviluppo dell'attività di ricerca, è compito urgente e necessario per dare all'Italia uno sviluppo culturale e scientifico che contribuisca a un più generale progresso civile, sociale e produttivo.  GOVERNO DELL'ECONOMIA E PARTECIPAZIONE DEI LAVORATORI.  Per poter guidare una nuova politica di sviluppo del Paese lungo le linee prospettate non solo da noi comunisti ma da diverse forze politiche e sociali democratiche, sono necessari cambiamenti nella struttura e nel metodo di lavoro del governo, nell'ordinamento della pubblica amministrazione e nel funzionamento degli strumenti di intervento pubblico nell'economia.  Tra le prime misure da adottare a questo proposito, noi comunisti indichiamo le seguenti:  PER UN EFFICACE GOVERNO DELLA POLITICA ECONOMICA.  1) Snellimento e ristrutturazione dei ministeri economici, dando luogo, se necessario, a opportuni accorpamenti e ridistribuendo le competenze che ad essi restano attribuite dopo il trasferimento alle Regioni disposto dalla legge 382, in modo da evitare i conflitti di competenza, le contraddizioni e i particolarismi che hanno portato, nella pratica di governo della DC, a un'assurda frammentazione e confusione e spesso alla paralisi. Va garantita un'effettiva  unitarietà di indirizzi nella direzione della politica economica governativa.  2) riforma del bilancio e della contabilità generale. Va decisa e attuata la puntuale elaborazione e comunicazione al Parlamento, da parte del"" Ministero del Tesoro, del preventivo di cassa annuale e delle relative variazioni per ogni trimestre.  3) ulteriore intensificazione dell'azione per l'apprestamento dell'anagrafe tributaria e per un rapido e corretto funzionamento  dell'amministrazione finanziaria nel suo complesso. Essenziali per tale funzionamento sono il contributo e il controllo dei Comuni, a cui  vanno formalmente riconosciuti adeguati poteri d'intervento presso gli uffici periferici delle imposte.  4) riforma delle partecipazioni statali, sulla base delle recenti conclusioni dell'apposita Commissione ministeriale di studio e dei correttivi e chiarimenti che ad esse dovrà apportare il Parlamento. ''Vanno innanzitutto sanciti i principi della finalizzazione dell'aumento dei fondi di dotazione degli Enti all'adozione di precisi programmi di sviluppo, e dell'attribuzione al Parlamento di effettivi poteri di indirizzo e di controllo nei confronti dell'attività delle partecipazioni statali, poteri da esercitarsi attraverso una specifica commissione intercamerale.  Vanno altresì fissati per legge i criteri per la scelta dei Presidenti degli Enti, e sottoposti al Parlamento, di volta in volta, gli orientamenti del governo per tutte le nomine su cui direttamente e indirettamente si eserciti la sua competenza.  L'adozione di tali misure è condizione per il rilancio, su nuove basi, di una politica di programmazione economica democratica. Perché tale politica non fallisca come nel periodo del centro-sinistra, occorrono garanzie, come quelle da noi indicate, per un efficace governo della politica economica e inoltre; un chiaro quadro  di rapporti con le forze sociali e le istituzioni democratiche, un ampio processo di partecipazione di base.  SETTORE ECONOMICO PUBBLICO E IMPRESE PRIVATE.  E' opinione di noi comunisti — come abbiamo già detto più volte — che non è a un'ulteriore estensione del settore pubblico dell'economia che si deve mirare, ma ad un riordinamento e a un rinnovato impegno di tale settore — oggi già sufficientemente ampio — per il conseguimento dei principali obiettivi di sviluppo  economico e sociale fissati in sede di programmazione democratica. Si deve nel tempo stesso mirare ad offrire attraverso la programmazione un quadro di riferimento per le scelte delle imprese private e a indirizzarne lo sviluppo nelle direzioni considerate prioritarie. Va riconosciuta non solo la particolare funzione sociale delle piccole e medie imprese, ma la libertà di iniziativa di tutte le imprese private. Queste tendono naturalmente a operare sulla base delle sollecitazioni del mercato in vista del conseguimento di un profitto. La politica di programmazione deve tendere — non ignorando il giuoco dei meccanismi di mercato — a creare nuove convenienze per le decisioni delle imprese e ad impegnare le maggiori imprese e le organizzazioni imprenditoriali, attraverso appropriate procedure, per il raggiungimento di determinati fini di interesse generale. L'essenziale è che Io sviluppo del Paese non sia più condizionato e guidato — come è avvenuto nel passato, attraverso una politica che ha portato alla profonda crisi attuale — dagli interessi e dalle scelte dei grandi gruppi monopolistici.  PARLAMENTO E REGIONI.  Tutte le scelte fondamentali della politica di programmazione — comprese quelle relative ai programmi di settore per la riconversione industriale — debbono essere sottoposte al Parlamento. Le nostre proposte tendono, nel loro insieme, a stabilire un governo nella direzione della politica economica, attribuendo al Parlamento maggiori poteri di indirizzo e di controllo e mettendolo in grado di esercitarli efficacemente. Alle Regioni va riconosciuto un ruolo essenziale nella formazione degli indirizzi della politica di programmazione, a cui esse debbono essere chiamate a contribuire sia attraverso la formulazione di piani regionali sia attraverso una diretta partecipazione alle diverse fasi dell'elaborazione dei programmi e degli indirizzi di carattere nazionale. Decisiva è, in particolare, la funzione delle Regioni per la rapida attuazione di una politica di spesa pubblica che corrisponda alle direttive di carattere programmatico e alle priorità sancite dal Parlamento. Sulla base di queste priorità le Regioni potranno definire ogni anno le loro scelte di spesa, per dar corso alle quali, senza assurde lungaggini, esse dovranno avere la possibilità di spiccare mandati di pagamento attingendo ad una tesoreria unica di conti correnti in loro favore.  PARTECIPAZIONE DEI LAVORATORI.  La validità e il successo di una nuova politica di programmazione sono legati al più/ampio sviluppo della vita democratica a tutti i livelli e quindi della partecipazione di tutti i cittadini alla formazione delle scelte e delle decisioni da adottare, in particolar modo nel campo della politica economica.  Ma un eccezionale rilievo assume — nel quadro della programmazione — la questione del rapporto con i sindacati e della partecipazione operaia.  L'autonomia dei sindacati va pienamente rispettata anche nell'ambito delle procedure della programmazione: spetta ai sindacati decidere le forme del loro contributo all'elaborazione dei singoli programmi e degli indirizzi complessivi della programmazione, ""e, successivamente, sulla base di quello che sarà il loro giudizio, le forme del loro contributo a un positivo svolgimento della politica di programmazione. La questione che è ormai all'ordine del giorno — dopo la conclusione dei nuovi contratti di lavoro per alcune fondamentali categorie dell'industria — è quella del pieno riconoscimento della funzione nazionale della classe operaia, del diritto dei lavoratori e delle loro rappresentanze ad accedere, nelle maggiori imprese, ai dati della gestione aziendale, a partecipare a un confronto impegnativo sui programmi di investimento e ad esercitare un controllo sulla loro attuazione. Il riconoscimento e l'esercizio — al livello di grande impresa come sul piano territoriale e su scala nazionale — di questi nuovi diritti di partecipazione e di controllo della classe operaia, apriranno una fase nuova nella politica di programmazione, nelle relazioni industriali e nella gestione dell'economia.  PER IL RINNOVAMENTO DEMOCRATICO DELLO STATO.  Le proposte che noi comunisti avanziamo per un efficace governo della .politica economica e un rilancio su nuove basi della programmazione democratica si inquadrano in quella prospettiva di piena attuazione dei principi della Costituzione Repubblicana e di organica riforma dello Stato per cui da tempo ci battiamo. Si tratta di adeguare in ogni campo la vita dello Stato e l'organizzazione della società civile al dettato costituzionale. E' questa la via per rispondere alle esigenze di libertà, di partecipazione, di efficienza, di ordine democratico, che con tanta forza vengono dal Paese. Assumendo l'ispirazione e la linea della Costituzione come base di un impegno comune e di un incontro di tutte le forze antifasciste, è possibile risolvere il problema — fattosi negli ultimi anni sempre più vivo' ed acuto — di un rafforzamento dei poteri effettivi degli istituti di democrazia rappresentativa investiti della massima responsabilità nazionale e insieme di un arricchimento del tessuto della democrazia di base e di uno sviluppo ulteriore dell'intervento organizzato delle masse nella vita sociale e politica.  PIENA VALORIZZAZIONE DEL PARLAMENTO.  Di fronte all'aggravarsi della crisi del Paese, e al manifestarsi di pericolose spinte centrifughe e corporative, si pone innanzitutto l'esigenza di un'ulteriore, piena rivalutazione — contro le prevaricazioni del partito democristiano e dei governi da esso diretti — del  Parlamento come sede fondamentale e momento di sintesi del processo democratico di definizione degli indirizzi e delle scelte della politica nazionale. Perché il Parlamento possa assolvere a questa funzione, è necessaria una profonda trasformazione nel suo modo di essere e di operare. E' urgente, in primo luogo, un coordinamento permanente e sostanziale dei lavori delle due Camere, che eviti doppioni inutili di dibattiti, che renda più snelle e rapide' le procedure di approvazione delle leggi. Adeguate misure vanno adottate per mettere in grado le Camere di esercitare i propri poteri di indirizzo e di controllo, sia per quel che riguarda — come abbiamo già detto — l'intervento dello Stato nell'economia, sia per quel che riguarda l'attività complessiva del governo, e per metterle in grado di indagare anche sul funzionamento dell'amministrazione pubblica e degli organi dello Stato.  SVILUPPO DELLE AUTONOMIE REGIONALI E LOCALI.  La piena valorizzazione del ruolo del Parlamento deve procedere di pari passo col decentramento delle funzioni e delle strutture dello Stato. Va innanzitutto portato avanti con decisione il processo di edificazione delle Regioni come istituti politici autonomi, articolazioni democratiche dello Stato, enti promozionali e di raccordo di tutto il vasto complesso delle autonomie locali e delle nuove forme di partecipazione che si sono venute sviluppando e ancor più dovranno svilupparsi attorno a istanze democratiche di base e intermedie quali i consigli di circoscrizione e i consigli scolastici, i comprensori e le comunità montane.  Dev'essere completato entro i prossimi mesi il trasferimento delle competenze e delle funzioni alle Regioni, attribuendo ad esse anche i compiti attualmente esercitati dallo Stato attraverso le sue ramificazioni periferiche, e quindi procedendo alla soppressione degli uffici e delle .strutture statali che non abbiano più ragion di essere, A questa opera di riconoscimento, di attribuzione e di trasferimento di poteri normativi alle Regioni deve corrispondere una reale autonomia finanziaria. Per questo si impone una revisione globale dell'attuale legislazione in materia di finanza regionale.  Per quel che riguarda gli enti locali, accanto all'esigenza immediata e indilazionabile — che abbiamo già indicato — di misure di risanamento e riforma della finanza locale, si pone il problema di elaborare e varare nella prossima legislatura una nuova legge comunale e provinciale, in cui si rifletta e venga sancito il ruolo autonomo che gli enti locali sono venuti effettivamente assumendo nello sviluppo della nostra vita democratica, e che è destinato a ricevere nuovo impulso a mano a mano che le stesse Regioni procederanno sulla via del decentramento, della delega di funzioni e compiti importanti ai comuni e ad altre istanze rappresentative.  PER UN ESECUTIVO PIÙ EFFICIENTE.  L'assunzione e l'esercizio da parte del Parlamento di più ampi poteri di indirizzo e di controllo, lo sviluppo delle autonomie regionali e locali, non solo non escludono, ma anzi richiedono — per potersi positivamente esplicare — un Esecutivo più efficiente. A questo fine è necessario che alla ristrutturazione dei ministeri economici nel senso che già abbiamo indicato, si accompagni al più presto la rapida approvazione della legge sulla Presidenza del Consiglio, così da definire i rapporti tra il Consiglio dei ministri, i singoli ministri e il Presidente del Consiglio, dando a quest'ultimo l'effettiva possibilità e responsabilità di promuovere e coordinare l'attività dei ministri in modo da mantenere l'unità di indirizzo politico e amministrativo.  Egualmente essenziali ai fini di un corretto funzionamento complessivo dello Stato sono Io snellimento — nel quadro della riforma democratica della pubblica amministrazione — di tutte le procedure, la responsabilizzazione dei funzionari, la soppressione dei passaggi burocratici richiesti solo da una concezione centralistica di sospetto, la revisione dei controlli e in particolar modo la trasformazione della Corte dei Conti, la speditezza e insieme la trasparenza dell'operato di tutti gli apparati pubblici.  URGE UN RINNOVAMENTO DEI PARTITI.  \  Nell'ambito del Parlamento e di tutta l'articolazione democratica dello Stato, così come nella vita del Paese un ruolo primario spetta ai partiti per operare una selezione i tra le molteplici sollecitazioni che vengono dal corpo sociale e per contribuire alla necessaria sintesi politica. Ma urgente è un'opera di rinnovamento di quei partiti — a cominciare dalla DC — che sono troppo spesso apparsi ridotti a macchine elettorali e di potere, a conglomerati di correnti politicamente ambigue e portatrici di interessi corporativi, di fenomeni degenerativi sul piano politico e morale, da cui sono stati investiti. Il decadere della loro- vita democratica costituisce un problema grave per lo sviluppo della democrazia italiana e come tale noi comunisti lo poniamo, senza chiuderci nella orgogliosa constatazione di non essere toccati da questi mali ma riaffermando il nostro impegno per la salvaguardia e il continuo arricchimento degli aspetti più positivi dell'esperienza del nostro partito. Punto di riferimento concreto e importante per tutti deve essere considerata nella prossima legislatura la « dichiarazione di intenti » con cui fu accompagnata la proposta di legge per il finanziamento pubblico dei partiti e fu annunciato un più ampio programma di riordinamento dell'attività politica, di affrancamento dei partiti da interferenze esterne e da nefaste degenerazioni elettoralistiche, di moralizzazione della vita pubblica.  OCCORRONO ATTI CONCRETI M MORALIZZAZIONE.  Se si vuole suscitare nel Paese una nuova, positiva reazione di fiducia nel regime democratico e di responsabile impegno per il superamento della crisi che ha investito la società italiana, occorre dare esempi significativi e compiere atti concreti di moralizzazione della vita pubblica. Indichiamo a questo proposito la necessità: di concludere rapidamente le indagini in corso presso la Commissione inquirente e di sottoporre le conclusioni al Parlamento per una decisione responsabile; di apportare alle norme che regolano l'attività della Commissione inquirente le modifiche indispensabili per garantire che la Commissione abbia carattere referente e che il giudizio sia affidato al Parlamento, e per evitare arbitrarie avocazioni e connessioni che danno luogo a lungaggini e insabbiamenti; di attribuire al Parlamento il compito di indagare in situazioni scandalose venute di recente alla luce, come quella relativa alla materia delle commesse e degli acquisti di materiale bellico e mezzi militari; di procedere, infine, speditamente nella inchiesta parlamentare sulla « giungla retributiva ».  Ma l'opera di moralizzazione della vita pubblica deve consistere anche e in particolare nella affermazione di un effettivo controllo democratico sugli strumenti dell'intervento pubblico nell'economia — attraverso riforme come quella da noi già indicata per le partecipazioni statali —, e in una nuova regolamentazione di tutta la materia delle nomine negli enti pubblici, e dei rapporti tra enti pubblici e governo. Le nomine debbono essere sottratte alla pratica deteriore della « lottizzazione » tra i partiti di governo per basarsi su criteri obiettivi di valorizzazione delle competenze; così come la gestione degli enti deve svincolarsi dalla logica del sottogoverno, dalle pressioni clientelari ed elettoralistiche erette dalla DC a vero e proprio sistema di potere.  AFFRONTARE ORGANICAMENTE LA CRISI DELL'AMMINISTRAZIONE DELLA GIUSTIZIA.  A determinare la crisi e le disfunzioni gravissime dello Stato italiano oggi da tutti riconosciute, hanno concorso le degenerazioni del modo di governare della DC, la mancata attuazione in tutti i suoi aspetti del dettato costituzionale, il mancato adeguamento delle strutture dello Stato alle nuove esigenze derivanti dallo sviluppo e dalla trasformazione della società italiana. Tra le più colpite dalla crisi è l'amministrazione della giustizia. Per avviarla a soluzione è indispensabile che il nuovo Parlamento affronti il problema — da tempo aperto e finora mai organicamente impostato dai governi a direzione democristiana — della riforma dell'ordinamento giudiziario. L'ampio dibattito che su questo problema si è venuto svolgendo, anche all'interno della magistratura, consente di indicare come punti di approdo unitari i seguenti princìpi ispiratori per la riforma:  partecipazione popolare, alla funzione giudicante e all'attività giudiziaria.  diffusione del potere giudiziario, nel senso di una reale democratizzazione del funzionamento degli uffici, specie in ordine ai poteri dei dirigenti degli uffici stessi e nel senso di una piena responsabilizzazione dei singoli magistrati nell'esercizio delle loro funzioni, provvedendosi di conseguenza a una sostanziale modificazione del sistema disciplinare.  definizione di forme nuove di collegamento tra magistratura, Consiglio Superiore della Magistratura ed Assemblee elettive, in modo da garantire un effettivo, responsabile rapporto tra l'ordine giudiziario — nel pieno rispetto della sua autonomia e indipendenza — gli istituti rappresentativi della sovranità popolare e la società civile.  Una riforma ispirata a questi principi può assicurare un esercizio più democratico — aperto ai problemi reali e alle istanze di rinnovamento della società — della funzione giudiziaria, nel pieno superamento della struttura gerarchica e corporativa dell'ordinamento ereditato dal fascismo. Alla riforma dell'ordinamento giudiziario si deve accompagnare l'attuazione — entro e non oltre i termini della prossima legislatura — dell'impegno, finora in gran parte eluso dalla DC, di revisione dei codici del periodo 'fascista, a cominciare dal codice penale.  Urgente è nello stesso tempo provvedere ad un adeguamento delle strutture dell'amministrazione della giustizia in tutti i suoi aspetti (sedi, personale, attrezzature); la carenza delle attuali strutture è infatti causa delle paurose lungaggini e lentezze del funzionamento della giustizia, ed è ostacolo grave all'attuazione di positive leggi di recente approvate dal Parlamento, come la riforma del diritto di famiglia, del processo del lavoro e del regime carcerario, e alla realizzazione del nuovo processo penale quale sarà definito nei prossimi mesi sulla base della delega votata dal Parlamento. L'adeguamento delle strutture e dei mezzi dell'amministrazione della giustizia va inquadrato in un serio sforzo di programmazione e realizzazione della spesa, che si fondi su una corretta individuazione degli interventi a cui dare assoluta priorità.  UNA NUOVA POLITICA PER LE FORZE ARMATE  Una nuova politica si impone anche per le Forze Armate, al fine di accrescerne l'efficienza, nell'interesse della sicurezza e dell'indipendenza della nazione, e al fine di garantire le istituzioni della Repubblica. Alla base di ogni riforma in questo campo deve esservi una ispirazione democratica. Occorre partire dal principio che il soldato e l'ufficiale sono cittadini, che compiono un loro dovere, e che, come tali, devono essere rispettati e godere di tutti i diritti che al cittadino competono. Le Forze Armate non devono essere un corpo separato ma vivere in stretta comunione col popolo e le istituzioni democratiche.  Le nostre proposte tendono tra l'altro: a confermare la validità del servizio militare obbligatorio, che deve però servire non solo come addestramento alle armi, ma deve curare l'elevamento culturale e la preparazione professionale dei soldati e degli ufficiali, e contribuire allo sviluppo della loro coscienza civile; a garantire, nel rispetto di una disciplina consapevole, l'esercizio dei diritti civili e politici di tutti gli appartenenti alle Forze Armate; a stabilire un collegamento diretto tra Forze Armate e Parlamento.  RIFORMA DEI SERVIZI DI INFORMAZIONE.  Particolare rilievo ed urgenza, alla luce delle gravi e sconcertanti vicende di cui è stata largamente investita la pubblica opinione, assume l'attuazione degli impegni — assunti dal governo a conclusione dell'inchiesta sul SIFAR e mai realizzati — per la riforma dei servizi di informazione. La riforma deve basarsi sulla rigorosa delimitazione dei compiti del SID all'area del controspionaggio e ai problemi della difesa; e su un adeguato rafforzamento del controllo del Parlamento.  LOTTA CONTRO LA CRIMINALITÀ E RISTRUTTURAZIONE DELLE FORZE DELL'ORDINE.  L'estendersi della criminalità, anche e in particolare nelle sue forme più organizzate ed efferate, negli ultimi anni ha suscitato un allarme crescente tra i cittadini. Non si tratta, evidentemente, di un problema che possa essere considerato e risolto solo in termini di repressione; ma di un fenomeno complesso e drammatico, che affonda le sue radici nello sviluppo tumultuoso, carico di contraddizioni, di iniquità e di soprusi, del nostro paese come di altri paesi capitalistici, e che trae alimento e pretesto dallo spettacolo dell'immoralità pubblica e della corruzione che sono venute dilagando in Italia, È necessario quindi innanzitutto dar vita a un più giusto assetto sociale e suscitare un nuovo clima di rigore morale e di impegno civile per ridurre le proporzioni del fenomeno e rendere più difficile Io sviluppo del crimine organizzato.  Occorre però nello stesso tempo porre le forze dell'ordine effettivamente in grado di prevenire e reprimere la criminalità, comune e politica. La Pubblica Sicurezza deve essere debitamente addestrata, preparata culturalmente, educata ai principi democratici della Costituzione, sentirsi al servizio di tutti i cittadini. L'agente che compie il suo difficile e duro lavoro per la sicurezza dei cittadini deve godere egli stesso della pienezza dei diritti civili e politici. Gli deve essere assicurato un trattamento economico e normativo soddisfacente. La polizia deve essere considerata un corpo civile, come già era nel passato.  Gli agenti e gli ufficiali devono avere il diritto di organizzarsi in sindacato in forme che tengano conto delle caratteristiche assolutamente peculiari del settore.  Per affrontare i problemi della sicurezza e della lotta contro la criminalità il Partito comunista proporrà di destinare urgentemente al servizio di prevenzione e repressione della criminalità forze della Pubblica Sicurezza e dei Carabinieri oggi utilizzate per mansioni amministrative e burocratiche, nonché di ridurre drasticamente gli stessi compiti di natura burocratica attualmente affidati alla Pubblica Sicurezza, trasferendo tali compiti a enti civili e in primo luogo a regioni e comuni. Se si tiene conto che attualmente solo una minima parte della PS viene adoperata in compiti operativi, provvedendo a questo trasferimento di funzioni le forze  impiegate contro la criminalità potrebbero rapidamente raddoppiare o triplicare.  Efficienza delle forze dell'ordine nella lotta contro la criminalità, comune e politica, e rispetto rigoroso dei diritti e della vita dei cittadini, possono e debbono pienamente conciliarsi nello sviluppo di uno Stato democratico come quello che anche con questo programma noi comunisti ci impegnarne a rivendicare e sostenere insieme con tutte le altre forze antifasciste.  \ PROGRESSO CIVILE E NUOVA società  L'evoluzione della società italiana negli ultimi anni è stata caratterizzata dal prepotente manifestarsi di nuove esigenze di libertà e di rinnovamento, dall'emergere di nuove forze come protagoniste della vita politica e civile, da un ulteriore arricchimento della dialettica pluralistica proprio del nostro Paese. Lo sforzo di sintesi politica, che spetta ai partiti democratici e alle assemblee elettive compiere costantemente, l'affermazione di una forte e autorevole direzione politica, la realizzazione di un nuovo clima di autodisciplina e di impegno collettivo — qual è richiesto dalla gravita della crisi nazionale — passano attraverso il pieno rispetto di tutti i diritti individuali, l'ulteriore espansione di tutte le forme di partecipazione democratica, lo sviluppo del più aperto confronto politico e culturale. Noi comunisti siamo più che mai convinti che è questa la via da battere — la via del consenso democratico — per fare  uscire l'Italia dalla crisi e anche, in prospettiva, per farla avanzare verso il socialismo.  LIBERTÀ DI OPINIONE ESPRESSIONE E INFORMAZIONE.  Le libertà sancite nella Costituzione non sono, ancora oggi, pienamente rispettate ed attuate: in particolare, noi comunisti riteniamo che il nuovo Parlamento debba al più presto adottare misure per garantire la libertà di espressione di opinione e di espressione artistica, abrogando finalmente le norme relative ai reati di opinione, eliminando ogni forma di censura amministrativa e regolamentando in modo rigoroso gli interventi dell'autorità giudiziaria; per garantire e favorire un'effettiva libertà e un reale pluralismo nel campo dell'informazione giornalistica; per assicurare — nella stessa applicazione della legge di riforma della RAI-TV approvata nell'ultima legislatura, combattendo e liquidando la pratica della « lottizzazione » — una corretta gestione democratica dei mezzi radiotelevisivi, ispirata ai principi del pluralismo, dell'obiettività dell'informazione, dell'autonomia professionale.  LIBERTÀ RELIGIOSA - REVISIONE DEL CONCORDATO LAICITÀ DELLO STATO.  II pieno rispetto della libertà religiosa, dell'autonomia di tutte le organizzazioni religiose e le Chiese, la chiara riaffermazione della sovranità e dell'indipendenza dello Stato italiano e della Chiesa cattolica, sollecitano la soluzione del problema che anche negli ultimi anni i governi diretti dalla DC hanno inammissibilmente eluso: quello di un adeguamento, con raccordo di entrambe le parti, della regolamentazione dei rapporti tra Stato e Chiesa — attualmente basata sul Concordato del 1929 — alla nuova realtà del Paese.  La laicità dello Stato non dev essere intesa, peraltro, solo nel senso dell'indipendenza dalla Chiesa; ma più in generale nel senso che esso non può far propria alcuna ideologia di parte, ne privilegiare questa o quella corrente culturale, filosofica, scientifica, artistica. Lo Stato deve garantire il libero confronto delle idee. Si è ancora lontani, in Italia, da un'integrale, coerente applicazione di questo principio, di questa concezione che per noi è valida anche nella prospettiva del socialismo.  PER LO SVILUPPO DELLE MINORANZE NAZIONALI, ETNICHE E LINGUISTICHE.  Nell'ambito di un pieno e più ricco sviluppo democratico e progresso civile del nostro Paese, è necessario dare piena attuazione alle norme costituzionali relative ai diritti e al libero sviluppo delle minoranze nazionali, etniche e linguistiche. Per la minoranza nazionale slovena che vive nel Friuli-Venezia Giulia, vanno date risposte alle giuste rivendicazioni sull'uso della lingua negli enti locali e nei rapporti con la Pubblica amministrazione e alla richiesta di nuove norme per la tutela complessiva degli interessi di quelle popolazioni.  Per quanto riguarda le minoranze di lingua tedesca e ladina che vivono in Alto Adige, è necessario che il governo provveda sollecitamente — in conformità agli orientamenti espressi dalle assemblee elettive locali — alla definizione di tutte le rimanenti misure previste dagli accordi in materia, e che disponga il varo  delle norme di attuazione del nuovo statuto di autonomia non ancora definite.  PIENO RICONOSCIMENTO DELLE ISTANZE DEL MOVIMENTO FEMMINILE  Negli scorsi anni —sotto la spinta di un sempre più ampio movimento di opinione e col contributo autonomo e determinante del Partito comunista — si è, nel complesso, andati avanti sulla strada dell'estensione dei diritti civili e della partecipazione democratica. Ma nuovi, sostanziali passi debbono essere compiuti innanzi tutto sul terreno del più largo riconoscimento e accoglimento delle istanze del movimento per l'emancipazione e liberazione della donna. Lo sviluppo senza precedenti di questo movimento nel corso degli ultimi anni ha rappresentato uno dei fatti di maggior rilievo e significato nella recente evoluzione della società italiana,  Grandi masse femminili hanno maturato una nuova consapevolezza di sé: vivissima è oggi la ricerca da parte delle donne di una autonoma partecipazione alla vita sociale, culturale, politica;  cresce in loro la volontà di vivere in modo nuovo gli stessi rapporti interpersonali, così da fondarli sempre di più sulle grandi idee della parità, della dignità, della piena espressione della personalità di ciascuno. Lo svolgimento e il successo della battaglia contro l'abrogazione della legge sul divorzio hanno dato 'ù segno di questo risveglio e di questa maturazione di larghi strati delle masse femminili. Tutto ciò esprime Io sviluppo di una grande e ricca potenzialità democratica, rappresenta una sollecitazione potente al rinnovamento politico, sociale, morale della nostra società. II consolidamento e il rilancio della democrazia italiana passano anche attraverso una effettiva capacità di tutte le forze politiche democratiche  di offrire a questa nuova presenza e domanda delle masse femminili nuove risposte.  A uria politica che in ogni campo tenda a rimuovere quanto fa ostacolo alla piena espressione della personalità della donna, deve accompagnarsi un impegno teso a cancellare dalle leggi del Paese e dalla pratica quotidiana ogni residua forma di discriminazione nei confronti della donna, sul piano delle assunzioni al lavoro come su quello del trattamento previdenziale e fiscale, sul piano degli ordinamenti scolastici come su quello delle elezioni per le mutue contadine. Indispensabili sono la vigilanza e l'iniziativa del governo — rimaste finora assai carenti — per l'integrale applicazione degli importanti risultati già conseguiti sul terreno legislativo; ma anche, nuovi interventi legislativi, nel quadro di una multiforme azione complessiva tesa a garantire alla donna piena parità e piena possibilità di partecipare alla vita sociale, economica e politica.  In questo quadro, sulla base delle importanti esperienze che si sono già realizzate in Comuni e Regioni, noi comunisti indichiamo la necessità di un metodo di consultazione delle associazioni e movimenti femminili da parte del governo e del Parlamento ogni qualvolta si decida su questioni che rivestano particolare interesse per le masse femminili.  UNA NUOVA POLITICA PER LA GIOVENTÙ.  Le lotte dei giovani, l'impegno dei comunisti e di altre forze democratiche nel Parlamento, negli Enti locali e nelle Regioni hanno consentito, negli ultimi anni, di strappare alcune conquiste che allargano i diritti democratici e le possibilità di partecipazione della gioventù, e di altre più specifiche, che consentono dì avviare una politica contro i fenomeni di disgregazione, e in particolare di combattere la diffusione e gli effetti delle droghe. Tuttavia, per responsabilità della DC e delle classi dominanti, una vera ed organica politica per affrontare i problemi della vita dei giovani non vi è mai stata nel nostro Paese. Anche in questo campo si avverte la necessità di una svolta profonda.  È necessario che il Parlamento che sarà eletto il 20 giugno ed il governo' che esso esprimerà realizzino un rapporto di consultazione con le organizzazioni politiche e di massa della gioventù. Inoltre il Parlamento potrebbe promuovere una indagine sulla condizione giovanile come base per una organica attività legislativa. La direzione nella quale procedere è, intanto, quella di una piena e coraggiosa applicazione della legge sulla droga, attraverso un'azione che valorizzi la funzione delle Regioni e degli enti locali;  e di una politica, per quanto riguarda la delinquenza minorile, che punti sulla prevenzione anziché sulla repressione e su una riforma dell'attuale sistema di rieducazione al fine di garantire il reinserimento dei minori nella società. La gioventù è inoltre interessata allo sviluppo di una politica di decentramento culturale, di diffusione nel Paese di centri di incontro e di attività collettive. Nel campo dello sport, del turismo e delle attività ricreative si tratta di realizzare una riforma che elimini enti inutili e strutture clientelari e che consenta lo sviluppo dell'iniziativa pubblica e di quella autonoma dei giovani e del movimento democratico.  COSTUME E LEGGI:  REGOLAMENTAZIONE DELL'ABORTO.  La storia recente del Paese ha posto in evidenza modificazioni profonde del costume. La vicenda del referendum sul divorzio, quella del diritto di famiglia, quella recentissima della legge sull'aborto testimoniano quanto sia profonda in Italia l'aspirazione ad un nuovo rapporto fra costume e leggi; quanto grande d'altronde sia il danno arrecato al Paese, alla sua crescita civile e alla funzionalità del nostro sistema democratico dai ritardi e dai rifiuti frapposti dalla DC a un adeguamento delle leggi alle esigenze poste dall'evolversi della società civile. Grandi lotte di massa sono state necessarie per affermare e difendere il diritto al divorzio, e per dar vita a un nuovo diritto di famiglia; solo oggi si avvia un intervento pubblico in materia di controllo delle nascite; insoluto resta ancora il problema di una nuova regolamentazione dell'aborto, malgrado la pressione dell'opinione pubblica più consapevole e la iniziativa tenace dei comunisti per promuovere e costruire gli accordi che erano in ogni senso necessari per giungere all'approvazione di una legge positiva.  La mancata approvazione — per la posizione di rottura prevalsa nella DC — di una legge di cui già erano state gettate le basi essenziali, ha aggravato il distacco tra le norme vigenti, pesantemente repressive quanto inoperanti, e la realtà del Paese, la realtà — innanzitutto — di un aborto clandestino largamente praticato in condizioni che umiliano la donna e ne mettono a rischio la salute e la vita.  Nel ribadire il nostro impegno nei molteplici campi — introduzione dell'educazione sessuale nelle scuole, sviluppo di una vasta rete di consultori — ove è necessario agire se si vuole ridurre la piaga dell'aborto e favorire una generazione che sia davvero libera e responsabile, noi comunisti proponiamo quindi che la questione dell'aborto sia tra le prime questioni da porre all'ordine del giorno del nuovo Parlamento. Occorre definire rapidamente — attraverso il massimo sforzo di ricerca e di convergenza unitaria — una legge che valga a fare uscire il ricorso all'aborto dalla clandestinità, a garantirgli ove esso si renda necessario piena solidarietà e assistenza, a valorizzare la preminente responsabilità della donna.  ARRESTARE LA CRISI, ASSICURARE UN NUOVO SVILUPPO DELLE ISTITUZIONI CULTURALI E SCIENTIFICHE.  Alle modifiche intervenute nel costume, si è accompagnata in' questi anni — in larghi strati della società italiana — una forte crescita della sensibilità per i problemi della cultura, a cui hanno corrisposto importanti sviluppi nella vita culturale del Paese. Si sono così verificati, da un lato, un accrescimento del grado medio di istruzione del popolo italiano, e un sempre maggiore avvicinamento, soprattutto dei giovani, alle attività di spettacolo e alle opere dell'arte e dell'ingegno; e dall'altro un rafforzamento delle tendenze al decentramento e alla organizzazione culturale di massa, un accentuato impegno civile e democratico degli intellettuali, sempre più numerosi e sempre più legati alle sorti dello Stato e della società italiana, una ricca e concreta attività di tutela, di promozione, di governo svolta dagli enti del potere locale, Regioni, Comuni, Province. ,  Ha invece continuato ad essere pesantemente negativo — per responsabilità della DC e dei governi da essa diretti — il ruolo dello Stato. La spesa pubblica per le attività culturali è diventata via via più alta, ma sempre più improduttiva. Non ci si è discostati da interventi ora settoriali, ora di pura emergenza, ora di assistenza; è mancata del tutto l'elaborazione di una idea nuova, del posto da assegnare alla scienza e alla cultura, del ruolo da fare assolvere agli intellettuali nella vita e nello sviluppo del Paese. L'Italia ha accumulato ritardi e contraddizioni. Un immenso patrimonio storico di beni culturali e ambientali è stato colpevolmente abbandonato all'incuria e alla rovina; il possesso collettivo di musei, di prodotti e testimonianze d'arte, di biblioteche, è stato sottratto al pubblico godimento; la rete dei teatri e degli enti lirici è stata condannata al dissesto finanziario, senza che si soddisfacessero esigenze più che mature di riordino e di riforma: è stata progressivamente lasciata a se stessa la ricerca scientifica. L'istituzione del ministero dei beni culturali ha finito per cadere nel vuoto e per risultare, almeno nel breve arco della sua esperienza fin qui compiuta, ben poco significativa e innovatrice. Alcune importanti intese delineatesi tra le forze politiche democratiche — ad esempio, per le leggi sulla ricerca scientifica e sugli enti lirici — sono state stroncate dallo scioglimento anticipato delle Camere. Questo negativo bilancio fa tutt'uno con quello che già abbiamo tracciato del pesante aggravamento, nel corso degli ultimi anni, della crisi di indirizzi e di strutture della scuola e dell'Università, e della mancata riforma — anche nel corso della legislatura ora conclusasi — della scuola secondaria e dell'Università.  Noi comunisti affermiamo che la crisi che ha colpito le istituzioni culturali e scientifiche deve essere senza indugio arrestata, pena l'aggravarsi di uno dei più potenti fattori di decadenza dell'intera società.  Ciò richiede: un nuovo rapporto tra gli organi del potere centrale e quelli del potere locale, in vista della tutela e della valorizzazione dei beni culturali; la rapida approvazione di leggi di finanziamento e di riforma di interi settori, come quello delle attività teatrali, cinematografiche e musicali; un uso programmato delle risorse che assicuri, in particolare, continuità di vita e dignità alle grandi istituzioni culturali che hanno rilievo nazionale e internazionale, attraverso la rapida approvazione della legge per la ricerca scientifica, che già nel testo concordato tra i partiti democratici in commissione parlamentare conteneva norme essenziali per una riforma e un nuovo sviluppo delle attività scientifiche di base e applicative.  Attraverso queste misure si deve tendere ad elevare il livello della produzione scientifica dell'organizzazione della cultura, ad allargare l'area della partecipazione alla vita culturale, a riconoscere, in particolare, all’associazionismo culturale democratico di massa un ruolo specificò e un peso crescente, a dare un concreto contributo alla affermazione di nuovi valori nello sforzo di superamento della crisi generale della società italiana. Allo stesso fine rispondono le riforme da noi proposte per la scuola e l'Università, che presentano un legame ancor più diretto con tutta la problematica di un nuovo sviluppo e progresso del Paese.  I LINEAMENTI DI UNA NUOVA SOCIETÀ.  È possibile così cominciare a intravedere i lineamenti della  nuova società, della nuova Italia, che noi crediamo possa nascere dalla crisi attuale.  Nuovi valori sono già emersi dalle esperienze vissute in questi anni dalla società italiana: difficili, contraddittorie, ma ricche come non mai di fermenti e di acquisizioni positive.  Parliamo innanzitutto dei valori morali, poiché è qui che le cadute rischiano di farsi irreversibili. Dalla solidarietà espressa nelle lotte sociali all'uguaglianza di diritti sollecitata nella scuola e nel lavoro; dalle iniziative per recuperare alla vita sociale gli emarginati, e gli esclusi alla volontà di elevamento della condizione umana che si manifesta nel rivendicare il diritto alla salute e all'istruzione; dallo spirito di tolleranza e di civile confronto affermato nella lotta delle idee, al pluralismo creativo nella cultura e nell'arte; tutto questo, esperienze vissute da milioni di italiani, esprime già la tendenza alla crescita di una nuova morale che cerca di ''opporsi all'egoismo, al privilegio, alla segregazione dei deboli, al  decadimento psichico e fisico degli individui, alla sopraffazione e al dogmatismo.  Parliamo delle esperienze politiche: sta maturando nella vita sindacale, nelle esperienze' delle amministrazioni locali e regionali, nel lavoro parlamentare di formulazione delle leggi, una possibilità che mai era esistita in Italia, e che ha ben pochi riscontri in altri paesi, di collaborazione di varie forze che senza abbandonare le proprie ideologie, ed anzi considerandole fertile terreno di elaborazione, si propongono comuni obiettivi politici e sociali da raggiungere nell'interesse comune.  Anche nel campo della produzione,, della possibile moltiplicazione delle risorse del Paese, l'esperienza dei periodi di più intenso e tumultuoso sviluppo economico ha mostrato — pur dando luogo a distorsioni gravissime derivanti dalle scelte del governo e dei gruppi economici dominanti — la capacità di iniziativa, la laboriosità, l'inventiva di larghi strati di imprenditori, la disponibilità dei lavoratori — legittimamente impegnati a resistere a forme di sfruttamento intollerabili e a conquistare un sostanziale miglioramento delle loro condizioni — a contribuire a un balzo in avanti produttivo e tecnologico dell'economia italiana: doti che sono oggi frustrate dal malgoverno, e che potrebbero rivelarsi preziose per  assicurare uno 'sviluppo agricolo e industriale che sia anche progresso di tutta la società.  A questi processi, fortemente contrastati e per molti aspetti ancora embrionali, occorre dare continuità e assegnare finalità precise, Emergono dall'insieme delle nostre proposte — che per tanta parte riflettono i punti di arrivo di elaborazioni comuni e convergenti di diverse forze politiche e sociali — alcune caratteristiche essenziali della nuova società italiana, quale può uscire dalla crisi attuale e via via svilupparsi con l'apporto di diverse forze ed ispirazioni ideali, politiche e culturali:  — una condizione di maggiore giustizia e di benessere per tutta la popolazione, intesa non già come ricerca e possibilità di acquisizione da parte di tutti i beni superflui, non come espansione meccanica e dissipatrice di consumi individuali, bensì come soddisfacimento dei bisogni essenziali (alimentazione, casa, salute, istruzione) per tutti, come libero sviluppo della personalità e della vita dei singoli e come promozione di bisogni superiori, tendenti alla crescita culturale e civile dei cittadini e della Nazione.  .— un numero crescente di lavoratori e di tecnici direttamente impegnati in attività produttive, a favore dei quali venga modificata la scala delle retribuzioni e delle gratificazioni oggi esistente, al fine di utilizzare ed accrescere le risorse del Paese.  — il superamento graduale ma programmato, degli storici squilibri e delle nuove contraddizioni della società italiana: la disoccupazione e il basso tasso di attività della popolazione; il dislivello di produzione, di reddito, di servizi civili e di istruzione tra Sud e Nord; l'arretratezza e la decadenza delle campagne e delle città minori, la congestione delle aree metropolitane; la piaga della costante emigrazione all'estero e delle migrazioni coatte all'interno.  l'inferiorità della donna nel lavoro e nella vita sociale; la degradazione del territorio, dell'ambiente storico-artistico e dell'ambiente naturale; l'arretratezza tecnico-scientifico ed il persistere di zone oscurantiste nella cultura.  — uno Stato democraticamente ristrutturato, in cui risultino ridotti gli appesantimenti burocratici e valorizzate tutte le esperienze di autogoverno comunale e infracomunale, di partecipazione alla gestione dell'economia e dei servizi sociali; di decentramento regionale e di ammodernamento e trasparenza dell'apparato centrale dello Stato, nel quadro di una nuova direzione politica nazionale autenticamente unitaria.  — la più ricca apertura e crescita di rapporti con i paesi capitalistici, in primo luogo nell'ambito dell'Europa comunitaria, con i paesi socialisti e con quelli in via di sviluppo, sulla base di una piena valorizzazione della peculiare collocazione geografica, delle possibilità tecnico-produttive, delle tradizioni ed esperienze internazionaliste dell'Italia.  In questa nuova società italiana — che costituisce un traguardo più lontano a cui tendere — non tutti godranno delle stesse condizioni di cui godono oggi. Ci- sono posizioni di abnorme privilegio o di ingiustificato vantaggio che dovranno essere cedute, a favore non solo di un elevamento del reddito e del tenore di esistenza dei ceti finora mantenuti agli ultimi gradini della scala sociale ma di un elevamento della qualità della vita, di un autentico progresso civile per tutti.  È questa una prospettiva in nome della quale si può fare appello con fiducia a tutte le forze sane del Paese, e soprattutto alle giovani generazioni, che possono superare i rischi e i fenomeni di crisi morale e ideale a cui sono esposte ed essere chiamate a dare il loro decisivo contributo alla salvezza dell'Italia solo se si delineerà con chiarezza dinanzi ad esse l'obiettivo, e il volto di una società profondamente rinnovata.  LA COLLOCAZIONE INTERNAZIONALE DELL'ITALIA .'*  L'aperta di risanamento e rinnovamento della società italiana, dell'economia e dello Stato — che noi comunisti sollecitiamo e di cui abbiamo indicato le linee — è condizione per dare all'Italia un nuovo ruolo e nuovo prestigio sul piano internazionale.  La gravita della crisi economica, sociale e politica, e l'incapacità dei vari governi presieduti dalla DC di porvi rimedio, ha seriamente pregiudicato la posizione internazionale dell'Italia. Tutti i tentativi di alimentare timori circa le conseguenze internazionali di una partecipazione comunista al governo non possono nascondere il fatto che il nostro Paese è diventato in questi anni un fattore di instabilità all'interno della Comunità economica europea e nelle relazioni internazionali. Si tratta quindi di rovesciare questa situazione, per poter riacquistare fiducia e credibilità.  Il maggior contributo europeo ed europeistico che l'Italia può e deve esprimere in questa fase è quello di mettere mano con serietà e rigore al superamento delle ragioni di fondo della propria crisi, di rinnovarsi profondamente e di darsi — con una nuova direzione politica — una nuova stabilità democratica. Ciò è nell'interesse tanto del nostro popolo quanto di tutti gli altri popoli che con l'Italia convivono anche all'interno delle medesime alleanze e comunque nel quadro di un sistema di rapporti e di collaborazioni internazionali che tende a farsi sempre più vasto e complesso. La responsabilità più grave della DC è quella di aver condotto una politica che ha provocato e accentuato il discredito dell'Italia, il suo indebitamento e la sua dipendenza dall'estero, accresciuto le distanze, sul piano dello sviluppo economico e civile, dai paesi più progrediti dell'Europa occidentale. A questa situazione bisogna urgentemente mettere termine anche se si vuole impedire che l'Europa comunitaria si spacchi in due tronconi e cammini a diverse velocità. Solo una politica come quella che i comunisti propongono e che comunque senza il loro contributo non è realizzabile, può annullare le distanze e riavvicinare l'Italia all'Europa, nel senso di non farne un'appendice senza forza, ma una componente vitale il cui apporto possa esplicarsi nell'interesse comune. Sul terreno della politica estera, l'impegno delle forze democratiche deve mirare — nel respingere ogni tentativo, da qualsiasi parte provenga, di attentare all'indipendenza nazionale e d'interferire nelle scelte sovrane del nostro popolo — ad assicurare una più attiva e adeguata presenza dell'Italia all'interno della Comunità economica europea, a sviluppare una sempre più ricca rete di rapporti di amicizia e di cooperazione con gli Stati Uniti e con i Paesi socialisti, a stabilire nuove feconde relazioni con il Terzo Mondo che lotta con crescente successo per la propria indipendenza anche economica e rivendica un ruolo attivo nell'organizzazione della pace e nella distribuzione internazionale del lavoro.  IL RUOLO DELL EUROPA.  Al movimento operaio e alle sinistre europee spetta un ruolo nuovo e decisivo, in senso democratico, nel rinnovamento delle società europee. La crisi italiana è un aspetto della più vasta crisi dell'Europa e dell'Occidente capitalistico e più in generale dell'assetto e della struttura del mondo usciti dalla seconda guerra mondiale. Di qui la nostra scelta, chiara e coerente. Essa nasce dalla convinzione che la crisi attuale del mondo capitalistico minaccia non soltanto l'economia e lo sviluppo democratico delle società europee ma comporta il rischio di un declino storico di questa parte del mondo. È perciò interesse vitale del movimento operalo che l'Europa occidentale e in primo luogo quella comunitaria, difenda e sviluppi il suo ruolo come entità autonoma sulla scena mondiale. Scegliendo in questo quadro la strada di uno sviluppo dell'Italia verso il socialismo che si realizzi nella democrazia, nel pluralismo, nella difesa ed estensione delle libertà civili e politiche, noi non ci camuffiamo ne rinunciamo ad essere noi stessi. Scegliamo invece la sola strada che in Occidente può consentire alla classe operaia di svolgere un nuovo ruolo dirigente, e ciò in quanto essa assolva al compito di difendere e sviluppare tutte le conquiste e tutti i valori positivi affermatisi nei secoli passati nel corso del lungo, travagliato sviluppo storico dell'Europa. La questione della collaborazione tra le forze democratiche e popolari si pone in tutta l'Europa occidentale in termini nuovi; si tratta per la prima volta della possibilità di avviare una grande impresa comune, l'impresa dell'unità e del rinnovamento dell'Europa, nella quale ciascuna componente non annebbia ma dispiega pienamente le proprie caratteristiche e i propri valori specifici originali.  È in questo contesto che l'Italia potrà riacquistare un grande peso internazionale perché solo in questo contesto e in questa prospettiva tutto ciò che essa rappresenta — il suo patrimonio di valori storici, ideali, umani — potrà realmente contare. Fuori di ciò essa è destinata ad essere sempre più emarginata e a diventare oggetto delle decisioni altrui. L'assunzione da parte del Partito comunista di nuove responsabilità come forza di governo non è un pericolo ma una garanzia per la presenza dell'Italia in Europa e nel mondo.  L'esigenza della politica di distensione, della pacifica coesistenza, della cooperazione internazionale, della riduzione bilanciata e controllata degli armamenti, — insieme con l'esigenza di un'effettiva unità europea — è oggi riconosciuta m Italia da un vasto arco di forze.  Ma una reale, coerente e autorevole presenza e iniziativa dell'Italia sulla scena internazionale è stata impedita dal persistere — in seno ai governi diretti dalla DC — di preclusioni anticomuniste, di meschine preoccupazioni propagandistiche, di concezioni subalterne e perfino di clementi di corruzione.  LA POLITICA ESTERA DELL'ITALIA.  II Partito Comunista Italiano, nel momento stesso in cui riafferma che esso riconosce le alleanze internazionali dell'Italia e sottolinea il diritto dovere degli italiani di affermare la piena autonomia della sfera della politica interna e di adottare, nell'ambito della Costituzione repubblicana, tutte le soluzioni politiche, economiche e sociali necessarie per fare uscire il Paese dalla crisi, ribadisce il proprio impegno per una politica estera italiana che innanzitutto concorra al consolidamento della pace, nella profonda convinzione che il rafforzarsi e l'effettivo progredire della grande prospettiva della coesistenza pacifica richiede l'attivo contributo di ogni Stato e di ogni popolo e costituisce la condizione primaria per lo sviluppo e il progresso anche del nostro Paese, È necessario che la politica estera italiana: \  — faccia avanzare la distensione, la cooperazione e la sicurezza in Europa, lungo le linee indicate dalla Conferenza di Helsinki.  — contribuisca allo sviluppo del processo di integrazione della Comunità Europea e all'affermazione in seno ad essa di nuovi equilibri politici, economici e sociali attraverso il necessario rinnovamento delle politiche comunitarie e l'adozione di misure specifiche relative al comportamento delle società multinazionali, e attraverso la democratizzazione della Comunità. Tale obiettivo va perseguito anche con le elezioni del Parlamento Europeo e una sostanziale estensione dei suoi poteri.  — garantisca una effettiva tutela degli interessi economici e culturali e dei diritti dei lavoratori all'estero, nel quadro di un'effettiva applicazione delle conclusioni della Conferenza nazionale sull'emigrazione.  — tenda a favorire una giusta soluzione di pace nel Medio Oriente, fondata sul riconoscimento del diritto all'esistenza di tutti gli Stati della regione e dei diritti nazionali del popolo palestinese attraverso la costituzione di uno Stato e la trasformazione del Mediterraneo in un mare di pace.  — operi perché, nel quadro di una politica di pacifica coesistenza, si costruiscano nuovi rapporti, su una base di eguagliala, tra paesi sviluppati e paesi in via di sviluppo, in particolare quelli dell'Africa e del Mediterraneo, si gettino le basi di un nuovo ordinamento economico internazionale, si proceda all'ormai indispensabile riforma del sistema monetario.  — apporti il suo sostegno alla lotta dei popoli contro il fascismo e le dittature, per la libertà e l'indipendenza nazionale.  Questa politica ha come premessa importante la realizzazione di una ritorna degli strumenti della politica estera italiana, per assicurare un migliore coordinamento della nostra presenza nella CEE e una più efficace programmazione della nostra iniziativa nelle grandi aree economiche.  Il PCI intende dare il suo contributo anche sviluppando ulteriormente le proprie relazioni con tutte le forze democratiche e di sinistra — comuniste, socialiste, laburiste, socialdemocratiche, di ispirazione cristiana — che sono insieme chiamate a indicare una prospettiva positiva di fronte alla crisi che ha colpito i paesi dell'Europa occidentale e a dare risposte adeguate ai problemi di un mondo profondamente mutato. Esso intende contribuire allo sviluppo dei rapporti di amicizia tra la Repubblica italiana e gli Stati Uniti, sulla base degli storici vincoli che uniscono il popolo italiano e il popolo americano. Esso intende estendere, sulla base della propria autonomia e indipendenza, le relazioni con tutte le forze che sono protagoniste della lotta per la costruzione di un mondo più giusto e più avanzato.  I comunisti, quale grande forza nazionale e popolare, intendono recare il loro positivo e costruttivo contributo affinché la .difesa e la sicurezza dell'Italia siano garantite nel modo più adeguato nel quadro degli impegni sottoscritti internazionalmente.  Gli interessi della difesa nazionale saranno tanto meglio tutelati quanto più saldo sarà il legame tra Forze Armate e popolo, nel comune richiamo ai grandi ideali di libertà, di democrazia, di pace, di amicizia tra i popoli che hanno animato la lotta di Resistenza e che ispirano la Costituzione repubblicana, quanto più avanzerà una politica di disarmo e di sicurezza internazionali.",NA,NA
