"text","cmp_code","eu_code"
"RIGORE, EQUITÀ, SVILUPPO: IL SENSO DELLA PROPOSTA SOCIALISTA.  La situazione economica italiana, anche se caratterizzata da gravi difficoltà, consente positive prospettive di uscita dalla crisi.  Gli elettori dovranno scegliere tra una linea di attacco allo Stato sociale, ma non a quello assistenziale, e di indiscriminata compressione dell'attività economica, con una consapevole sottovalutazione delle conseguenze sul piano dell'occupazione e della stessa capacità di tenuta del sistema produttivo e la linea di chi ritiene che, per usare dalla crisi, sia necessario avviare una nuova fase di sviluppo che abbia come obiettivo centrale la lotta con la disoccupazione e che per combattere l'inflazione occorra aggredirne contemporaneamente le cause strutturali e finanziarie attraverso una politica di vero rigore e di equità basata sul consenso dei cittadini.  Uscire dalla crisi richiede quindi stabilità politica e scelte precise e decise. Scelte di rigore. Scelte di equità. Scelte di sviluppo. Solo una politica che colleghi strettamente questi tre obiettivi può far uscire il paese dalle attuali difficoltà. Misure di rigore sono necessario per riconquistare allo Stato il controllo dei fattori che alimentano l'inflazione. Ma la disciplina necessaria per applicarle richiede un consenso che solo una politica di equità può produrre, riducendo le disuguaglianze che incrinano la solidarietà della nazione. Ed ambedue gli obiettivi, di rigore e di equità, possono essere perseguiti solo in condizioni di sviluppo vigoroso dell'industria e della società.  Le condizioni fondamentali favorevoli alla ripresa stanno nel grande potenziale di vitalità di cui l'economia e la società italiana dispongono. Negli ultimi quindici anni, l'Italia ha compiuto un grande  passo avanti nella sua rivoluzione industriale di massa. Si è sviluppato un vasto processo di trasferimento e diffusione delle decisioni economiche, da poche centrali di impresa e di finanza a una vasta molteplicità di piccole e medie imprese, di soggetti imprenditoriali e sindacali, di banche, enti locali, associazioni di categoria.  Alla crisi della grande impresa e dei settori tradizionali di base ha fatto riscontro la fioritura delle imprese minori, dell'artigianato rinnovato, dei settori manifatturieri leggeri e di un terziario di servizi produttivi moderni. Alla concentrazione dell'attività produttiva nel «triangolo», è seguito il decentramento territoriale verso nuove aree forti e nuove aree diffuse, anche nel Mezzogiorno.  L'offerta di lavoro si è articolata in un mercato del lavoro più variegato e flessibile.  Il flusso di queste energie è stato tuttavia compresso e deviato dalla crisi internazionale da un lato e dalla inefficienza e disordine delle istituzioni dall'altro. Le nuove tensioni indotte dalla crisi internazionale comportavano risposte e aggiustamenti che la politica economica - stretta tra l'inefficienza delle istituzioni pubbliche e le pressioni settoriali - non ha saputo dare. Ciò spiega lo sbandamento dell'economia italiana verso condizioni congiunte di alta pressione inflazionistica e alta depressione occupazionale: condizioni che minacciano di farle perdere il contatto con la pattuglia di testa delle altre società industriali avanzate.  Un orizzonte economico internazionale meno scuro potrà negli anni prossimi favorire la ripresa. A ciò concorreranno ravviato recupero dell'economia americana e tedesca, l'avvenuta stabilizzazione a un più basso livello del prezzo del petrolio, e l'ampliamento dei margini di competitività concessi ai nostri prodotti dall'ultimo allineamento delle monete nell'ambito dello SME.  Per cogliere queste occasioni, è necessaria una politica che favorisca condizioni di cooperazione internazionale, soprattutto sul piano europeo; e promuova una ripresa non inflazionistica della crescita e della occupazione. A questi obiettivi si ispirano le seguenti linee che il Partito socialista propone come orientamenti fondamentali del suo programma economico:  - costruire l'Europa.  - realizzare un patto sociale contro l'inflazione e per lo sviluppo.  - risanare la finanza pubblica.  - ridurre il costo del denaro e sostenere il risparmio.  - innovare e modernizzare l'apparato produttivo.  - sviluppare una politica attiva del lavoro e della occupazione.  - riorganizzare il governo della economia.  COSTRUIRE L'EUROPA.  All'età della crescita facile è subentrata, nel mondo degli anni settanta e ottanta, l'età del disagio. Le ragioni profonde della crisi che le società industriali attraversano devono essere individuate nel riemergere di conflitti di ripartizione tra gruppi sociali e paesi, provocati da una crescita diseguale e squilibrata.  La pressione inflazionistica degli anni settanta è stata la spia di questi conflitti.  La risposta delle politiche monetaristiche ha represso l'inflazione senza affrontarne le cause profonde. Con la ripresa, le spinte inflazionistiche riacquisteranno forza. La repressione monetaristica entra in conflitto aperto con le aspirazioni e con le istituzioni democratiche. È un conflitto che si risolve, nella prospettiva storica, o con la repressione della domanda politica, o con il passaggio ad una nuova fase di progresso caratterizzata da uno sviluppo più qualitativo e da una base più ampia di consenso, caratterizzata da una maggiore eguaglianza e da una più intensa partecipazione democratica.  Il costo della repressione monetaristica si misura con la disoccupazione di massa nei paesi industriali avanzati (30 milioni di disoccupati) e con il macroindebitamento (600 miliardi di dollari) del Terzo Mondo. Questi due problemi, insieme alla capacità del Governo americano di controllare il disavanzo del suo bilancio e di attenuare i tassi di interesse reale e la sopravalutazione del dollaro, gettano un'ombra minacciosa anche sulle più favorevoli prospettive a breve termine.  Non solo le forze e i governi di sinistra, ma anche le voci più ragionevoli nel campo moderato, insistono da tempo per invertire il segno delle politiche monetaristiche, attraverso una reflazione controllata e concordata da parte dei maggiori paesi industriali.  Non basta tuttavia invertire il segno delle politiche macroeconomiche. Occorre anche affrontare i problemi strutturali di ripartizione che hanno mandato in pezzi l'ordine internazionale istaurato, all'indomani della guerra, sulla base della doppia egemonia americana e sovietica.  Ricostruire un nuovo ordine internazionale e possibile, o sulla via del ristabilimento dell'egemonia degli Stati Uniti, o su quella della cooperazione internazionale tra le grandi aree del mondo industriale. Un modo concreto per perseguire questa seconda strada è quello di rafforzare il ruolo dell'Europa, come terzo grande polo del mondo industriale avanzato, capace di bilanciare la forza degli altri due, e di costruire un interlocutore credibile per il Terzo Mondo.  Rafforzare il ruolo dell'Europa vuoi dire, anzitutto, fare evolvere la comunità da «mercato comune» a Unione politica ed economica; fondare la sua autonomia monetaria su una riserva e una moneta comuni; rafforzare la capacità di sviluppo attraverso un coordinamento delle politiche industriali e commerciali; aprirla agli altri Paesi europei del Mediterraneo; sviluppare le relazioni con i Paesi del Medio Oriente e dell'Africa.  La costruzione di una Unione europea deve essere, nell'ambito di una politica di pace, di distensione e di cooperazione internazionale, l'obiettivo principale della politica economica estera italiana.  REALIZZARE UN PATTO SOCIALE CONTRO L'INFLAZIONE E PER LO SVILUPPO.  L'inflazione è l'indice più evidente del malessere della nostra economia. Essa è l'effetto di un deterioramento strutturale che ha molteplici cause e che si sostanzia nella perdita di competitività della nostra economia. Ed è il risultato di una cattiva allocazione delle risorse, che avvantaggia chi detiene posizioni di rendita, chi non crea nuove risorse, ma le sottrae a chi le produce. La politica di innovazione e di rigore nella equità è la risposta socialista alle cause strutturali dell'inflazione.  Il controllo dei fattori inflazionistici è la prima condizione per una ripresa della crescita e della occupazione. Il livello raggiunto dalla inflazione in Italia è incompatibile con il mantenimento del cambio.  È necessario che l'inflazione italiana sia ricondotta entro limiti di compatibilità internazionale. La lotta contro l'inflazione, però. non deve essere perseguita attraverso una indiscriminata politica di compressione della domanda.  È necessario che la domanda cresca entro limiti consentiti dal vincolo della bilancia dei pagamenti; e a tale scopo la politica monetaria dovrà consentire una crescita controllata della attività economica.  Il controllo anti-inflazionistico dovrà essere realizzato attraverso una rigorosa politica dei redditi e della finanza pubblica.  L'accordo del 22 gennaio costituisce un buon punto di partenza per sviluppare non solo una politica dei redditi, ma un vero patto sodale per lo sviluppo: un quadro di negoziato sociale che comprenda, oltre ad accordi a livello nazionale sui riguardi e sui limiti della evoluzione dei redditi, anche intese sulla durata e sulle condizioni del lavoro (flessibilità e mobilità), e sulla partecipazione dei lavoratori alle decisioni riguardanti la strategia dell'impresa. La condizione di base della politica dei redditi resta la difesa del potere d'acquisto reale dei lavoratori.  RISANARE LA FINANZA PUBBLICA.  II risanamento del bilancio pubblico deve essere compatibile con gli obiettivi dello sviluppo e dell'equità. L'eccezionale incidenza del disavanzo e dell'indebitamento totale del settore pubblico che si riscontra in Italia, rispetto agli altri paesi industrializzati, è dovuta ad uno squilibrio originario strutturale - e cioè a un ritmo delle spese, al netto degli interessi, tendenzialmente superiore a quello delle entrate - sul quale si è innestato un disavanzo derivato, dovuto all'eccezionale livello degli interessi. Il riavvicinamento della situazione italiana a quella degli altri Paesi occidentali richiede un'azione di riequilibrio su entrambi i versanti.  Tale azione è possibile senza strappi e lacerazioni traumatiche, ma con una progressione continua e tenace, sul fronte delle entrate e delle spese. Quanto alle entrate, è consigliabile non aumentare ulteriormente la pressione fiscale, che è giunta già ad un livello (oltre il 40% del PIL) comparabile con quello dei Paesi industriali più avanzati. Le entrate dovranno dunque aumentare nella stessa misura del reddito reale. Quanto alle spese correnti: esse dovranno restare costanti in termini reali. A tale scopo è necessario: da una parte, ridurre sostanzialmente l'onere degli interessi sul fabbisogno pubblico; dall'altra, contenere l'evoluzione delle spese al netto degli interessi. La prima direttiva dovrà essere perseguita:  a) con una riduzione dei tassi di interesse.  b) con una più stretta cooperazione tra Tesoro, Banca d'Italia e sistema bancario (il che implica una interpretazione meno rigidamente «neutrale» del cosiddetto «divorzio»).  e) con l'eventuale introduzione di titoli indicizzati a lungo termine, che permetta di ridurre il carico dell'indebitamento pubblico a breve. La seconda direttiva dovrà essere perseguita attraverso:  a) la revisione delle leggi di spesa sociale, secondo i criteri di razionale ripartizione, tra sicurezza sociale e responsabilità individuale, indicati nella parte del programma dedicata ai problemi sociali.  b) una rigorosa revisione di meccanismi legislativi, che oggi impediscono qualunque ragionevole forma di controllo programmatico della spesa;  e) l'aumento della efficienza e della produttività della spesa pubblica in termini di servizi reali.  d) il disinnesco dei meccanismi di crescita automatica della spesa, anche attraverso il decentramento di capacità impositiva degli enti locati.  L'insieme di queste direttive consentirà di ridurre sostanzialmente il fabbisogno pubblico a fronte di spese correnti e di creare spazio per un aumento degli investimenti, che possono essere correttamente finanziati ricorrendo all'indebitamento. Il problema dell'indebitamento pubblico non sta tanto e soltanto nelle sue dimensioni, quanto nella sua qualità.  Le risorse per investimenti in tal modo rese disponibili alimenteranno il Fondo Investimenti e Occupazione, che sarà articolato in due Sezioni: per la modernizzazione produttiva e per lo sviluppo sociale.  Nel campo fiscale, dovrà essere proseguita - nell'ambito di una pressione fiscale inalterata - l'azione di equa redistribuzione del carico tributario, avviata con successo: malgrado le tenaci resistenze di gruppi interessati, che si sono avvalsi di solide protezioni politiche.  A tal fine sarà continuata la politica di restituzione del drenaggio fiscale ai lavoratori dipendenti; saranno reperite nuove forme di imposizione che contribuiscano a spostare il carico fiscale dalle categorie più accettabili dei lavoratori dipendenti a quelle più dissimulabili; saranno ridotte le franchigie e le agevolazioni responsabili della erosione fiscale (anche attraverso un opportuno accorpamento delle aliquote IVA); saranno modernizzati e «informatizzati» i sistemi di accertamento e di controllo selettivo dei contribuenti, per ridurre drasticamente l'ancora scandalosa evasione fiscale; sarà ridotto il peso tributario e parafiscale sul settore produttivo, e soprattutto nelle imprese maggiormente esposte alla concorrenza internazionale.  RIDURRE IL COSTO DEL DENARO, SOSTENERE IL RISPARMIO, FINANZIARE LE  IMPRESE.  Una manovra diretta alla riduzione del costo del denaro ed alla incentivazione del risparmio viene concepita dal Partito Socialista tenendo conto di tre elementi fondamentali:  a) il costo del denaro è eccezionalmente elevato per l'imprenditore in genere, e per il piccolo imprenditore e per l'imprenditore meridionale in particolare.  b) è eccessivo il costo dell'intermediazione bancaria: il differenziale tra tassi attivi e tassi passivi raggiunge i dieci punti, ed è tra i più elevati d'Europa.  e) le attività finanziarie di breve periodo (depositi bancari e BOT soprattutto), grazie alla loro elevata remunerazione, hanno fatto registrare una vera e propria esplosione, mentre gli investimenti in azioni ed obbligazioni hanno subito un vero e proprio crollo, passando dal ^4% della media 1960/62 al 15% della media 1980/82.  Esistono, quindi, ad avviso del Partito Socialista, le esigenze e le condizioni per una politica di riduzione del costo del denaro e di incentivazione del risparmio. Tale politica si deve concretare attraverso:  - una sostanziale riduzione dei tassi di interesse realmente pagati dalla clientela alle banche.  - una maggiorazione della remunerazione per i piccoli e medi portatori dei libretti di risparmio vincolati, per nuove forme dì risparmio-casa, di risparmio-formazione per i giovani, e per i titoli di Stato a più lunga scadenza.  - un trattamento differenziato per i depositi non vincolati, restituendo loro gradualmente l'effettiva ed esclusiva natura di servizio e non di risparmio;  - lo spostamento dell'incentivazione dai contributi a fondo perduto e dal credito agevolato per il finanziamento degli investimenti fissi al trattamento fiscale privilegiato per la sottoscrizione di capitale azionario da parte dei piccoli e medi risparmiatori (con deducibilità dal reddito imponibile) e per gli investimenti innovativi.  PROMUOVERE L'INNOVAZIONE E LA CRESCITA NELL'INDUSTRIA, NEI SERVIZI, NELL'AGRICOLTURA, NELLA PUBBLICA  AMMINISTRAZIONE  II ritardo nell'innovazione tecnologica è alla base della perdita di competitività del sistema italiano ed è almeno in parte responsabile del differenziale inflazionistico. Il Partito Socialista individua la prova più convincente dell'inadeguatezza della gestione assistenzialistica della politica economica negli anni 70. nell'incapacità dimostrata a stimolare, guidare e sostenere il processo di modernizzazione e di innovazione. In questa ottica, i problemi più emergenti sono:  - l'inadeguato sviluppo dei settori industriali ad alta tecnologia.  - l'inadeguato sviluppo del terziario avanzato.  - l'inadeguata integrazione transnazionale delle nostre maggiori imprese.  - l'eccessiva dipendenza esterna energetica della nostra  economia.  - lo squilibrio della struttura finanziaria del sistema imprenditoriale.  - la confusione tra obiettivi politico-sociali e obiettivi economici nella gestione delle imprese a partecipazione statale.  - l'approccio assistenzialistico all'agricoltura.  - la persistenza di un problema meridionale - nonostante i progressi di crescita e di diversificazione conseguenti - sotto tre importanti aspetti: la debolezza dell'apparato produttivo; il basso livello medio della vita urbana; la pressione della disoccupazione che grava soprattutto sul Mezzogiorno.  - l'arretratezza burocratica delle strutture amministrative responsabili del «governo dell'industria». Per affrontare questi problemi e per sostenere ed esaltare quanto di volontà e capacità di iniziativa e d'innovazione autonomamente esprimono il sistema produttivo e la società civile, vanno attuate politiche industriali idonee a mobilitare le risorse necessario. Il finanziamento dello sviluppo produttivo dovrà avvenire attraverso la riduzione del costo del denaro, l'incentivazione al risparmio ed al suo impiego per usi produttivi, la finalizzazione a tale obiettivo della politica di bilancio.  Le direttive e le proposte del Partito Socialista si ispirano a due riferimenti strategici: elevare la capacità innovativa del sistema e valorizzarne l'aspetto imprenditoriale a fronte di quello burocratico ed assistenziale.  a) Ricerca ed innovazione  Oltre che nel consistente aumento dei flussi reali di spesa pubblica nella ricerca ed innovazione, tale politica dovrà consistere:  - nel ricorso ad alcuni «grandi progetti innovativi» in aree quali l'ingegneria genetica, le tecnologie biomediche, la fusione nucleare.  - nel sostegno ai trasferimenti di tecnologie, nazionali e internazionali, che possono favorire il sorgere di nuove iniziative o rendere più competitive quelle esistenti, ed alla domanda di tecnologia che può essere espressa dalla piccola e media impresa.  - nell'adozione di strutture, sistemi e metodi che premino, valorizzino ed incoraggino chi effettivamente produce nuova conoscenza e nuove tecnologie.  b) Riequilibrio finanziario delle imprese  II riequilibrio della struttura finanziaria delle imprese e una adeguata ricapitalizzazione del nostro sistema imprenditoriale potranno avvenire attraverso: la riduzione del costo del denaro, la mobilitazione del risparmio, l'attivazione del credito agevolato, l'automatismo di finanziamenti, lo sviluppo del «leasing» e del «factoring».  c) Ristrutturazione e risanamento industriale  II nuovo quadro di legislazione industriale si dovrà ispirare ai seguenti criteri:  - definizione di obiettivi specifici.  - norme formulate con chiarezza e procedure semplificate al massimo.  - tempestività nelle decisioni della Pubblica Amministrazione.  - netta distinzione tra le pur necessario misure di risanamento dei settori in crisi e gli interventi per l'innovazione.  - strumenti di intervento che, pur tenendo conto della complementarità tra grandi imprese e imprese piccole e medie, siano concepiti in modo da soddisfare effettivamente le esigenze di queste ultime.  - più alto grado di automatismo nella concessione di incentivi e relativa riduzione di discrezionalità della Pubblica Amministrazione.  Per quanto riguarda i problemi di risanamento, occorre superare le politiche di sostegno passivo e di salvataggio implicite nell'attuale legislazione e nei suoi strumenti operativi (come la legge Prodi e la GEPI) che impegnano ingenti risorse per finalità assistenziali, con misure che distinguano nettamente i casi risanabili economicamente e finanziariamente da quelli non recuperabili: provvedendo, per questi ultimi, solo alla tutela dei lavoratori coinvolti.  d) Integrazione internazionale  Va sottolineata l'esigenza di una più decisa apertura ed integrazione internazionale, con politiche ed accordi intesialla formazione di gruppi a dimensione transnazionale che interessino in misura crescente anche il sistema delle Partecipazioni Statali. A tale risultato si potrà pervenire sia con apposite agevolazioni, sia con un'azione promozionale congiunta del Ministero degli Esteri e del Ministero del Commercio Estero, rivolta ad attuare «progetti integrati» in relazione alle varie aree geografiche e ai diversi settori merceologici.  e) Una politica attiva e moderna di relazioni economiche internazionali  - Il governo deve assumere in prima persona la responsabilità delle decisioni strategiche, specie in materia di assicurazioni e di credito all'export, delegando agli organismi operativi l'attuazione delle scelte politiche.  - mezzi finanziari destinati al sostegno dell'export vanno decisamente accresciuti.  - Gli organismi che presiedono al commercio estero (prima di tutto l'ICE) vanno riformati: nel senso della loro trasformazione in strutture manageriali provviste della necessaria autonomia operativa.  - Vanno creati strumenti idonei alle caratteristiche nuove del commercio mondiale: in particolare va realizzata una grande «trading», che consentirà alla maggioranza delle imprese e in particolare, a quelle piccole e medie, di ricorrere al sempre più diffuso sistema di pagamenti «per compensazione».  - Per i «crediti di aiuto» ai Paesi in via di sviluppo, va ampliato il ricorso ai «crediti misti», garantendosi che gli indubbi vantaggi per gli operatori connessi a questa formula non vadano a detrimento delle finalità istituzionali di questo tipo di fondi.  - La rete delle nostre rappresentanze diplomatiche all'estero va profondamente ripensata e rivista, per giungere ad una efficace «diplomazia economica».  f) Politica energetica  All'accelerazione dell'attuazione del Piano Energetico Nazionale, della legge sul risparmio energetico, di grandi progetti innovativi da parte dell'industria e degli enti pubblici, si deve accompagnare un riorientamento della strategia dell'ENI, che deve maggiormente impegnarsi a livello internazionale nell'esplorazione e nella produzione di idrocarburi e non prevalentemente - come ha fatto finora -- nell'attività di trasporto e di distribuzione.  g) Infrastrutture e servizi moderni.  Oltre a potenziare le infrastrutture tradizionali (comunicazioni e trasporti), occorre un'azione di ampio respiro per attrezzare il Paese delle «nuove infrastrutture» che costituiscono la base di una politica dell'innovazione: grandi reti e strutture telematiche: banche dati, posta elettronica, reti informatiche, documentazioni su computer, ecc.  h) Domanda pubblica.  La politica della domanda può diventare anche in Italia parte integrante e centrale della politica industriale. Censire, programmare e coordinare la massa della domanda pubblica (24.000 miliardi per acquisti di beni e servizi nel 1981) significa dare all'universo delle imprese certezze di riferimenti, e quindi possibilità di programmare investimenti, innovazioni tecnologiche, assunzione e qualificazione di personale.  Uno sforzo particolare va dedicato, secondo i socialisti, a tre settori di attività: l'energia; le telecomunicazioni e le attività che vi si connettono (elettronica, informatica, telematica); i trasporti.  i) Imprese pubbliche.  Perché le partecipazioni Statali attivino con l'impresa privata un rapporto non più di subalternità, ma di tipo paritario e reciprocamente vantaggioso, occorre sviluppare la linea socialista intesa a stabilire un nuovo ordinamento attraverso:  - la smobilitazione delle attività economiche che non hanno più un mercato.  - la ridefinizione e il ridimensionamento del campo dell'impresa pubblica, e la privatizzazione delle attività che non vi rientrano.  - il risanamento economico della gestione dei settori investiti da situazioni di crisi, attraverso procedure di politica attiva del lavoro che consentano al tempo stesso la mobilità e la tutela dei lavoratori coinvolti.  - la ricapitalizzazione finanziaria delle imprese risanate.  - la riorganizzazione dei raggruppamenti di imprese negli enti di gestione.  - la depubblicizzazione, secondo criteri di razionalità funzionale, degli enti di gestione trasformati in normali holding di imprese.  - la riorganizzazione del Ministero delle Partecipazioni Statali, da rifondare in una nuova struttura (Ministero della Produzione Industriale) che unifichi in una sola sede la responsabilità politica complessiva della politica industriale, con un drastico ridimensionamento dei controlli preventivi di tipo amministrativo-burocratico sulle imprese.  I) Agricoltura.  II settore agro-alimentare può assolvere un ruolo importante per la ripresa dello sviluppo. Occorre tuttavia affrontare il dualismo tra le poche aziende moderne e le molte arretrate, le condizioni di sottosviluppo della ricerca e della tecnologia, la disorganicità delle politiche, che determinano una condizione di inferiorità della nostra agricoltura a livello europeo, e che la sottopongono al rischio di un processo di degrado.  Per arrestare questo processo, e promuovere lo sviluppo del settore, si impongono una serie di interventi:  - una politica del lavoro, che favorisca la stabilizzazione e qualificazione del lavoro agricolo, favorendo la creazione di nuove occasioni occupazionali nell'ambito del «sistema delle agenzie del lavoro».  - una politica di sviluppo della impresa e della imprenditorialità, che rimuova le cause che rendono difficile l'acquisizione, la gestione e lo sviluppo delle aziende, soprattutto per i giovani imprenditori.  - La riforma del credito agrario, nel senso di una maggiore disponibilità di prestiti agevolati e un diverso criterio di concessioni agganciato alle garanzie personali e non reali, è un altro elemento fondamentale per sviluppare investimenti migliorativi e creare nuove aziende.  - Si deve poi sostenere con provvidenze pubbliche una politica di elevazione della produttività media delle aziende agricole, favorendo l'immissione di tecnologie avanzate e facilitando le riconversioni colturali quelle funzioni produttive meglio correlate con l'evoluzione dei consumi alimentari e le esigenze dell'industria di trasformazione.  - Più in generale si deve sostenere lo sviluppo ed una maggiore penetrazione del movimento cooperativo e di ogni forma associativa in tutte le fasi del ciclo agro-alimentare.  Elementi essenziali per la possibilità di realizzare queste politiche sono: la revisione della politica agricola comunitaria, nonché la riforma dell'AIMA e della Federconsorzi.  m) Mezzogiorno  L'intervento straordinario deve continuare, recuperando vigore ed efficienza, sulla base di un rinnovato impulso programmatico e di una riforma delle istituzioni. Nella nuova realtà meridionale, la «deburocratizzazione» degli organismi di intervento finanziario e l'effettivo passaggio ad una politica di «incentivi reali» costituiscono per i socialisti gli strumenti per ottenere rapidamente risultati positivi.  Sul piano delle strutture produttive, l'azione meridionalistica dovrà puntare ad uno sviluppo diffuso ed integrato delle attività economiche: agricole, industriali e terziarie. Soggetto principale di tale sviluppo: l'impresa minore, nelle sue varie forme, dall'artigianato alla cooperazione alla piccola impresa capitalistica. Forma fondamentale dell'intervento:  l'area attrezzata, provvista di servizi reali moderni che forniscano il supporto promozionale dell'attività imprenditoriale. Strumenti di intervento principali: le finanziarie e gli enti collegati, riorganizzati in una struttura centrale articolata; le società locali di iniziativa, liberamente costituite dalle forze e dagli enti imprenditoriali locali, ma sostenute dall'intervento pubblico.  Sul piano delle infrastrutture e dei servizi generali, lo sforzo deve essere diretto principalmente: verso la riqualificazione civile e la riorganizzazione delle aree urbane; verso la difesa e la valorizzazione naturalistica e turistica del territorio;  verso lo sviluppo della formazione superiore e della ricerca, Forme dell'intervento: i progetti di sviluppo sociale (che costituiranno l'inquadramento programmatico degli attuali progetti speciali della Cassa). Strumenti dell'intervento: la Cassa trasformata in una Agenzia di progettazione e di sviluppo.  Occorre, sul piano programmatico e finanziario, eliminare l'attuale condizione di separatezza dell'intervento straordinario, integrandolo nella logica complessiva della politica economica.  n) Pubblica Amministrazione  Anche per quanto riguarda la Pubblica Amministrazione è necessario un deciso recupero di efficienza, come condizione per liberare e potenziare le capacità del sistema produttivo. La riforma istituzionale che i socialisti propongono da tempo dovrà prevedere una coraggiosa revisione delle procedure e dei troppi poteri discrezionali che deprimono, senza effettiva utilità, la efficienza e la trasparenza dell'intervento pubblico. Ad ogni livello e per ogni possibile tipo di intervento le procedure e gli spazi di discrezionalità dovranno costituire l'eccezione e che la regola dell'intervento pubblico sia costituita da modalità automatiche e da controlli successivi, con l'introduzione, almeno per le fattispecie meno importanti e più ripetitive, del principio giuridico del «silenzio assenso».  PROMUOVERE POUTTCHE ATTIVE DEL  LAVORO E DELLA OCCUPAZIONE.  Una grande direttrice delle politiche strutturali è rappresentata, per i socialisti, dalla mobilitazione dell'offerta di lavoro verso la piena occupazione, nell'ambito di un'organizzazione del mercato del lavoro articolata e flessibile.  Il mercato del lavoro si presenta oggi in Italia, come e più che in altri Paesi industrializzati, con caratteristiche profonde di differenziazione entro una gamma continua di condizioni intrecciate e mutevoli: quanto alla durata (dalla sovraoccupazione del lavoro doppio e triplo, alla inoccupazione e disoccupazione, attraverso forme intermedie di lavoro pieno e parziale) e quanto alla tutela (dal lavoro pienamente istituzionalizzato alle forme precarie, a quelle sommerse, a quelle illegali).  L'Italia è, al tempo stesso, un paese con un'amplissima offerta di lavoro insoddisfatta (rispetto alle aspirazioni) eco una fascia crescente di domanda di lavoro scoperta (rispetto alle disponibilità). È un paese di forte occupazione e di forte immigrazione di lavoratori. È, soprattutto, un paese di «maloccupazione».  Le istituzioni che dovrebbero promuovere l'adattamento reciproco e l'incontro tra domanda e offerta di lavoro si trovano in condizioni di disperata inefficienza. Collocamento e formazione sono istituti burocratici inquinati dal più sfacciato clientelismo. Il livello dell'informazione sulle possibilità di lavoro presenti e future è pressoché nullo. Le normative contrattuali comportano condizioni di rigidità che ostacolano la mobilità necessaria per agevolare l'assorbimento dell'offerta di lavoro, soprattutto di quelle ' regioni e categorie (donne e giovani, prevalentemente meridionali), che si trovano in condizioni più svantaggiate nella ricerca del lavoro.  In tali condizioni, un poderoso sforzo di mobilitazione e di riorganizzazione si rende necessario, in quattro fondamentali direzioni.  a) il rafforzamento della domanda di lavoro nei settori dello sviluppo sociale. In questi settori, lo sviluppo dell'occupazione ha di fronte a sé la frontiera aperta dell'utilità sociale, ed è vincolato solo dalla disponibilità di risorse finanziarie.  Lo sviluppo della produttività nei settori dei beni vendibili e competitivi e il risparmio di risorse oggi destinate a trasferimenti improduttivi e sussidi possono fornire le risorse necessarie a favorire l'occupazione utile in questi settori, anziché a sussidiare, in varie forme palesi ed occulte, la disoccupazione.  In tale campo, l'azione promozionale va articolata in modo differenziato secondo la realtà specifica del Centro Nord e del Mezzogiorno. Nel Centro Nord si tratta di agevolare il riassorbimento dei disoccupati soprattutto verso attività produttive nel settore terziario, che possano essere svolte in forme di lavoro autonomo, da strutture imprenditoriali associative. Nel Mezzogiorno - dove si addensa già oggi in forme di lavoro indipendente, da strutture imprenditoriali associative. Nel Mezzogiorno - dove si addensa già oggi la maggior parte della inoccupazione giovanile, e dove si formerà il 90% della nuova offerta di lavoro italiana nel prossimo decennio - accanto alla produzione di queste forme, va compiuto un grande sforzo di mobilitazione delle forze di lavoro giovanili m programmi di sviluppo sociale, in settori di pubblica utilità (difesa dell'ambiente, rigenerazione della vita urbana, attività assistenziali, ecc.) organizzati su base regionale, che permettano di creare 300 mila posti di lavoro in un quinquennio.  b) La riforma e la modernizzazione dei sistemi di informazione, di formazione e di avviamento al lavoro.  e) La riduzione progressiva della durata del lavoro, ma con cadenze e modalità stabilite per settori e per imprese, secondo esigenze specifiche, nell'ambito di contratti di solidarietà, nei quali la riduzione proporzionale del salario sia compensata dall'aumento dell'occupazione, e in armonia con gli sviluppi che si avranno a livello europeo.  d) La riduzione della rigidità dell'offerta e della domanda di lavoro, attraverso forme contrattuali flessibili nel tempo e negoziate dalle parti interessate (tempo di lavoro scelto). Il perseguimento di questi obiettivi richiede la creazione di nuovi e moderni mezzi di programmazione, promozione, intervento: A tal fine, dovrà essere costituita una rete nazionale di Agenzie regionali del Lavoro, dotate di autonomia di gestione e di bilancio, e finanziate dal Fondo Investimenti e Occupazione.  RIORGANIZZARE IL GOVERNO  DELLA ECONOMIA.  Una politica coerente di rigore, equità e sviluppo richiede un governo efficiente e stabile.  Una condizione essenziale per realizzarlo è la riorganizzazione del «governo dell'economia». Frammentazione, duplicazione, interferenze sono oggi il prodotto inevitabile di un organigramma irrazionale dei Dicasteri Economici. Non si tratta tanto e solo di «ridurre il numero» dei Ministeri e dei Ministri.  Si tratta di ridistribuire razionalmente le funzioni. L'organizzazione del governo dell'economia dovrà dunque articolarsi attorno alle grandi funzioni del controllo macroeconomico della politica monetaria e di bilancio; della politica tributaria; della politica industriale e produttiva in senso lato (ivi compresa la responsabilità delle relazioni economiche internazionali); dello sviluppo del Mezzogiorno e della occupazione; della politica dei redditi e delle relazioni industriali.  Istituzioni rinnovate per l'Italia che cambia. È questo da anni l'impegno dei socialisti, dovrà essere questo il tema centrale della prossima legislatura.  Una società che aspira ad essere più moderna e più giusta ha bisogno di profonde novità nell'assetto e nella vita delle istituzioni. Alle sedi politiche essa chiede una migliore rappresentanza, ma anche più moralità, più stabilità, più capacità di decidere sulla base di scelte coerenti. Alla amministrazione nazionale e locale chiede responsabilità ed efficienza, non solo nella erogazione di risorse che sono sempre più scarse, ma anche e soprattutto ai fini della promozione di nuove opportunità di sviluppo e della valorizzazione del capitale umano, che sarà in futuro la più preziosa delle nostre risorse.  All'ordine giudiziario chiede di amministrare giustizia, liberato dalle ipoteche e dalle tentazioni politiche che incrinano la fiducia dei cittadini.  All'intera organizzazione pubblica chiede di saper rimuovere gli ostacoli, vecchi e nuovi, che impediscono una effettiva eguaglianza nel soddisfacimento dei bisogni essenziali. Per questo dovranno essere riviste quelle istituzioni che, attraverso l'incrostazione di garantismi e di privilegi, sono divenute esse stesse ostacoli da rimuovere.  RUOLO DEL CAPO DELLO STATO E RIFORMA DEL SISTEMA ELETTORALE.  Molto si può fare, e molto dovrà essere fatto, per dare alle istituzioni un funzionamento più efficiente, attraverso organismi più snelli e procedure più spedite. Alle radici della malattia istituzionale italiana, però, ci sono anzitutto le malformazioni del sistema dei partiti, la frammentarietà e l'instabilità delle maggioranze, lo scarso peso che hanno gli elettori.  È nella soluzione di questi problemi che i socialisti ravvisano il cuore della Grande Riforma. E a tal fine propongono il rafforzamento del ruolo di garante del Capo dello Stato e la riforma del sistema elettorale, capaci, insieme, di imprimere una dinamica nuova ai rapporti tra i partiti e di dare maggior peso alle scelte dei cittadini. Un Capo dello Stato più autorevole al quale si può arrivare o rafforzandone i poteri o prevedendone l'elezione diretta da parte dei cittadini. Un sistema elettorale che elimini i danni della proliferazione partitica, favorisca una migliore selezione degli eletti, elimini le posizioni di privilegio dei partiti maggiori. Sono questi gli obiettivi ultimi del processo di riforma, il quale li dovrà portare a maturazione, a coronamento delle modifiche intese a dare al sistema un funzionamento più efficiente.  MAGGIOR QUALIFICAZIONE DEI PARLAMENTARI.  Un parlamento più efficiente esige in primo luogo un minor numero di parlamentari, selezionati con procedure che ne accrescano/a qualificazione. I socialisti propongono a tal fine che le due Camere siano composte da un pari numero di componenti, quattrocento e quattrocento, riducendo così il totale di centocinquanta parlamentari. Alla Camera dovrà essere creato un effettivo Collegio Unico Nazionale, in cui vengano eletti, con i resti provenienti dalle singole circoscrizioni, candidati presentati su apposite liste nazionali.  Al Senato l'elezione dovrà avvenire sulla base di liste regionali, con voto sottratto agli inquinamenti del gioco delle preferenze.  FUNZIONI DELLE DUE CAMERE.  La struttura bicamerale del Parlamento dovrà essere conservata, per esigenze di equilibrio che solo nei Paesi morto piccoli possono essere ignorate, ma dovrà operare con più speditezza e sulla base di una flessibile specializzazione delle due Camere. Specializzando, oltre che il personale politico, gli staffs tecnici e le necessario infrastrutture, si possono avere una Camera più attenta alle esigenze di intervento economico e di mediazione sociale, l'altra alla legislazione di assetto (dai codici alle libertà civili) e al controllo di specifici settori come la politica estera. Su queste premesse i socialisti propongono che solo per un limitato numero di leggi permanga l'attuale procedimento, che si ripete eguale in entrambe le Camere. Negli altri casi, la legge sarà definitiva, dopo il voto della Camera che per prima l'ha esaminata, a meno che l'altra non la richiami, con voto di maggioranza.  PROCEDURE PARLAMENTARI.  Innovazioni sono anche necessario all'interno delle procedure parlamentari. I socialisti hanno proposto da tempo, e continueranno a proporre, la creazione di cors/'e preferenziali per le iniziative di attuazione programmatica del governo, con obbligo per le Camere di deliberare intorno ad esse entro un termine certo. È questo l'unico modo per porre fine al lamentato abuso dei decreti legge. A loro volta i decreti legge, ricondotti in tal modo a un più rigoroso rispetto delle ragioni di necessità e di urgenza che li giustificano, dovranno avere per ciò stesso la garanzia di arrivare inderogabilmente alla votazione parlamentare conclusiva entro il 60° giorno dalla loro presentazione.  Va inoltre limitato il ricorso in Parlamento al voto segreto, che deve rimanere per le sole questioni nelle quali possa essere effettivamente in gioco la libertà di coscienza del parlamentare. Per tutte le altre è preciso dovere del parlamentare assumere in modo palese la responsabilità delle decisioni che adotta. In particolare dovrà essere introdotta la questione di governo, con la quale l'esecutivo potrà ottenere il voto palese sulle misure di rilievo programmatico, senza mettere in gioco con ciò il rapporto di fiducia.  ELIMINARE OGNI INUTILE BUROCRAZIA.  La delegificazione di materie sulle quali si interviene oggi con legge senza plausibile motivo, è essa stessa essenziale per rendere più funzionale e concentrato il lavoro del Parlamento. Vanno eliminate le norme legislative inutili, che complicano i rapporti fra i cittadini e lo Stato e appesantiscono l'attività delle Camere con la disciplina di minuzie burocratiche. Con ponderata attenzione dovranno essere di conseguenza definite le materie sulle quali, per il futuro, potrà intervenire il Governo con norme regolamentari.  LEGISLAZIONE DI SPESA.  Limiti più rigorosi dovranno essere definiti per \a legislazione di spesa. Con troppa facilità si scaricano oggi sul futuro oneri crescenti, non adeguatamente previsti e motivati. Le leggi dovranno indicare con precisione le spese che comporteranno negli esercizi immediatamente successivi e i mezzi, non fittizi per farvi fronte.  MIGLIORI SERVIZI PARLAMENTARI.  Essenziale è anche un Parlamento più moderno, dotato di servizi che consentano ai suoi componenti un lavoro efficiente e sereno. Per ragioni che risalgono alla vetustà degli edifici in cui è collocato e alla conseguente ristrettezza e inadeguatezza degli spazi, il Parlamento italiano costringe oggi ad un lavoro che, oltre ad essere eccezionalmente elevato rispetto alla media degli altri paesi, è svolto dai parlamentari in condizioni del tutto inadatte all'importanza dei compiti. Una riforma realistica non può non farsi carico di questo stesso problema.  FUNZIONALITÀ DEL GOVERNO.  II Governo ha bisogno, insieme, di un Presidente del Consiglio più autorevole e di una maggiore collegialità. I socialisti sono favorevoli a conferire l'investitura parlamentare al solo Presidente del Consiglio, e non anche ai Ministri, in modo da dargli una elevata ed autonoma legittimazione politica. Di tale investitura egli potrà essere successivamente privato soltanto con voto di sfiducia costruttivo, con l'indicazione, cioè, del successore. Per quanto riguarda la collegialità, essa è concretamente realizzabile soltanto con la creazione di un consiglio di Gabinetto, limitato, come in altri paesi Europei, ai ministri titolari dei dicasteri più importanti.  In questo quadro, saranno utili accorpamenti fra i ministeri che esercitano oggi competenze frammentarie, senza illudersi, però, di potersi spingere al di là di quanto consentano la complessità e la specializzazione dell'azione amministrativa.  Decisivo non è il numero dei ministeri, ma l'organicità delle competenze di ciascuno e delle loro interne ripartizioni.  VALORIZZAZIONE E PROFESSIONALITÀ  DEL PERSONALE PUBBLICO.  L'azienda-Stato, nelle sue diverse articolazioni, e tenendo conto anche degli enti pubblici e degli enti locali, è oggi il principale datore di lavoro del Paese: ha circa quattro milioni di occupati, quasi il 20% dell'intera forza lavoro. Se così è, l'azione di riforma è in primo luogo necessaria per introdurre in un'azienda di tali dimensioni, i principi, oggi  mortificali, di professionalità, mobilità e responsabilità. Non farlo, è uno spreco sempre più costoso, che grava sulla finanza pubblica, sui cittadini-utenti dei servizi, sullo stesso personale.  Una società che vuole e che deve usare dalla tenda ad ossigeno dell'assistenzialismo pubblico, costruito sui mille rivoli delle erogazioni finanziarie, ha bisogno di un personale pubblico diverso da quello che l'assistenzialismo ha progressivamente creato. Non più burocrati-erogatori, ma tecnici al servizio dello sviluppo, dell'innovazione, della formazione.  Al di là del necessario riordinamento delle competenze di ministeri ed uffici, i socialisti indicano come prioritaria la valorizzazione professionale del personale pubblico, che dovrà essere oggetto di appositi progetti formativi e alla cui salvaguardia dovranno essere non ipocritamente finalizzati gli accordi collettivi e i processi di mobilità interni all'Amministrazione.  PER UN EFFICIENTE CONTROLLO AMMINISTRATIVO.  Una Amministrazione più efficiente e più responsabile esige anche un profondo rinnovamento dei controlli, capace di porre un argine ai troppi canali della spesa inutile e di verificare la responsabilità di chi li gestisce. Decenni di legalismo non sono serviti a dare efficienza, ne a frenare abusi e corruzioni. Nel settore della sanità, negli altri servizi, nelle stesse attività amministrative tradizionali va ridimensionato il controllo di legittimità, e in luogo delle minute normative procedimentali vanno introdotti, ovunque possibile, standards di misurazione dei costi e dei risultati dell'azione pubblica. Ciò renderà migliori le gestioni, più efficace il lavoro dei rinnovati organi di controllo e più trasparente la stessa azione pubblica, ai fini del controllo diffuso dei cittadini.  PER LA TUTELA DEI DIRITTI DEI CITTADINI.  Ai cittadini vanno fomiti strumenti più articolati di tutela e di controllo sulla vita dello Stato.  Il referendum, di cui già disponiamo, va adeguato ai tempi, sottolineandone il carattere di verifica popolare su singole e definite decisioni legislative e rendendo più sollecite e trasparenti le procedure preparatorie.  Va istituito anche in sede nazionale, dopo le sperimentazioni regionali, il Difensore Civico, che copre uno spazio cui non arrivano, o arrivano troppo tardi, gli organi tradizionali della giustizia amministrativa. Vi sono infatti istanze di tempestività e di efficienza dell'azione pubblica che non si possono far valere davanti a tali organi e la cui mancata soddisfazione produce a volte danni irreparabili. Ad esse potrà provvedere il Difensore Civico nazionale. I cittadini, infine, devono avere un riconosciuto diritto legale alla acquisizione di dati e di informazioni sul funzionamento dei servizi che li interessano e devono avere altresì il diritto di controllare le informazioni raccolte su loro stessi dagli apparati dello Stato, al fine di verificarne i contenuti e gli usi che ne vengono fatti.  RUOLO DELLE REGIONI E DEGLI ENTI LOCALI.  Esigenze di riordinamento si pongono per le Regioni e gli Enti Locali, dei quali vanno definitivamente messe a fuoco le responsabilità quali distinti ed autonomi livelli di governo, ponendo fine al sovraffollamento irrazionale di enti, di associazioni di enti e di consorzi, che ha preso piede negli ultimi anni. I socialisti propongono che sia recuperato il ruolo della Regione come ente di programmazione e di indirizzo, riducendone drasticamente le funzioni gestionali; che sia rafforzata la Provincia come ente intermedio; che strutture apposite siano create per il governo delle Aree Metropolitane; che i Comuni siano dotati di dimensioni e di funzioni capaci di renderli enti di effettivo governo e che abbiano, a tal fine, una autonomia tributaria sufficiente a ricreare una loro responsabilità di entrate e di spese.  RIFORMA DELLE AMMINISTRAZIONI LOCALI.  Al di là del riordinamento indicato, problemi specifici si pongono per le Amministrazioni locali. Ai fini di una maggiore stabilità e per accrescere allo stesso tempo il ruolo decisionale dei cittadini, i socialisti sono favorevoli all'elezione diretta del Sindaco, da sperimentare in una prima fase in modo non generalizzato.  Oltre a ciò si pone comunque l'esigenza di una più articolata selezione del personale politico locale, a cui può contribuire la previsione che i membri delle Giunte siano scelti anche al di fuori dei Consigli elettivi, in modo da avvalersi di un più ampio ventaglio di capacità e di costruire organi di governo più collegiali.  Occorre inoltre una più netta distinzione, nelle stesse amministrazioni locali, fra responsabilità politiche e responsabilità tecnico amministrative, attraverso una suddivisione di competenze che crei una dirigenza amministrativa dotata di un aggiornato stato giuridico e professionalmente all'altezza dei compiti sempre più complessi gravanti sugli stessi Comuni. Anche in sede locale, perciò, la valorizzazione professionale del personale dovrà essere una assoluta priorità.  I MOMENTI DI CONTROLLO.  Ci sono infine, per gli Enti e per i servizi locali, i problemi dei controlli. Valgono qui le proposte già fatte per i controlli sull'Amministrazione nazionale, con particolare riguardo agli standards di efficienza, alla misurazione e limitazione dei costi. Per quanto attiene alla legittimità, va comunque rivista la composizione delle attuali commissioni di controllo, che sono prive di responsabilità ed operano di fatto come sedi di compensazione di istanze partitiche.  RUOLO DEI PARTITI  Oltre alle istituzioni dello Stato, anche le istituzioni della società devono essere oggetto di attenzione critica e innovativa. Prime fra esse i partiti.  C'è oggi una tendenza alla cosiddetta «departitizzazione», che, spinta oltre limiti ragionevoli, diviene qualunquistica ed eversiva. In una democrazia i partiti non possono essere soltanto dei comitati elettorali. È giusto che esprimano indirizzi e che a questi indirizzi si ispirino le attività pubbliche aventi rilievo politico. Questo dice l'art. 49 della Costituzione, quando affida ai cittadini associati in partiti il compito di concorrere alla determinazione della politica nazionale. I partiti, perciò, non vanno spogliati di questo compito, vanno caso mai ricondotti ad esso, evitando loro interferenze nelle attività e nelle nomine pubbliche, che siano ispirate ad altri fini.  È questo l'obiettivo a cui concorrono, nel loro insieme, le riforme progettate nei punti precedenti, che riempiono di responsabilità, di autonomia, di trasparenti standards di efficienza i vuoti in cui oggi si determinano le interferenze nocive dei partiti. Contro tali esorbitanze non serve irrigidire le barriere del legalismo nelle procedure di nomina del personale pubblico, ne serve rendere ancora più burocratico il funzionamento degli apparati.  L'autonomia dei dirigenti e dei managers pubblici deve essere garantita, ma deve essere accompagnata da regole e da criteri che permettano di valutare i risultati della loro gestione. Più che sulle nomine, è su tali risultati che deve concentrarsi la verifica della idoneità dei nominati e il giudizio di responsabilità su chi li ha scelti in sede politica.  Al di là delle riforme indicate, il rinvigorimento democratico del ruolo dei partiti passa attraverso: a) una riduzione delle aree amministrative affidate alla diretta responsabilità gestionale del personale politico. Nelle zone, nei distretti scolastici, nelle unità sanitarie vanno ampliate le responsabilità dei dirigenti amministrativi e del personale tecnico; b) una nuova disciplina delle campagne elettorali, che ponga a disposizione di tutti i candidati più ampi servizi pubblici - dagli spazi radiotelevisivi ai manifesti - e che riduca conseguentemente la propaganda ulteriore; e) una nuova disciplina del finanziamento, che agevoli e renda trasparenti i contributi privati all'attività politica, secondo i criteri in uso nelle democrazie occidentali più avanzate.  RUOLO DEI SINDACATI.  I sindacati hanno assunto e dovranno assumere responsabilità, che esigono in essi rinnovati caratteri QÌ rappresentatività e di democrazia. I consigli di fabbrica e gli organi rappresentativi dei lavoratori dovranno essere formati attraverso procedure elettive, che assicurino la rappresentanza proporzionale delle diverse fasci e categorie di lavoratori interessati.  Nelle assemblee le decisioni dovranno essere adottate con deliberazioni, a cui partecipino con il loro voto tutti i lavoratori coinvolti.  La democrazia sindacale non è un obiettivo che si possa imporre per decreto e sta in primo luogo agli stessi sindacati salvaguardare la propria genuinità e capacità rappresentativa, in un sistema in cui opera, ed è sempre più praticato, il principio della libertà sindacale. Lo Stato può tuttavia concorrere utilmente, fissando con legge, le regole essenziali della democrazia sindacale e assicurando particolari benefici sul terreno, ad esempio, dei diritti di informazione, ai sindacati che le faranno proprie. Su questa base, diverrà altresì possibile, e avrà la necessaria efficacia, una disciplina legislativa dello sciopero, fondata sull'autoregolamentazione sindacale e avente particolare riguardo ai pubblici servizi. Diverrà inoltre possibile la costituzione di organi e di procedure di democrazia industriale, che assicurino la partecipazione dei lavoratori al governo dell'impresa, in conformità al modello elaborato, con il determinante contributo dei socialisti, dal Parlamento Europeo.  GARANTIRE UNA GIUSTA EGUAGLIANZA E NON INGIUSTI EGUALITARISMI.  LA POVERTÀ IN ITALIA.  Nel 1981, secondo i dati della Banca d'Italia, il 20% più povero delle famiglie italiane ha percepito il 7,4% del reddito totale, mentre il 20% più ricco si è appropriato di una quota del reddito totale superiore al 40%.  Ancora più sperequata risulta la distribuzione della ricchezza. Quasi il 32,5% delle famiglie non possiede alcuna ricchezza reale, a fronte di un 12% di famiglie nelle cui mani si concentra più della metà della intera ricchezza nazionale. La povertà interessa principalmente le persone anziane, che vivono in famiglie di due componenti o sole, che sono prevalentemente donne, analfabete o con la sola licenza elementare, che hanno come unico reddito una pensione;  oppure le famiglie numerose monoreddito, agricole e urbane, con capofamiglia occupato, con basso grado di istruzione, prevalentemente meridionali; oppure ancora le famiglie con capofamiglia donne, o inabili al lavoro, o disoccupati, soprattutto giovani e meridionali, con più di un bambino. Tra le persone sole, circa l'80% è costituito da donne, anziane con la sola pensione principalmente di reversibilità.  oltre 400.000 donne che dispongono, per vivere, di 160.000 lire al mese.  Tra le famiglie più povere di due componenti il 76% ha un capofamiglia anziano pensionato: circa un milione e trecentomila persone che vivono con L 145.000 al mese. Nelle famiglie numerose monoreddito la povertà è estremamente diffusa ma meno visibile, poiché la famiglia ampia nasconde al suo interno una forte compressione dei bisogni individuali, che non va messa in relazione solo con le maggiori economie di scala che la famiglia consente, ma soprattutto con l'aumento della povertà dei singoli componenti il nucleo familiare. È, quest'ultima, una povertà che deriva soprattutto da bassi redditi da lavoro, nelle occupazioni manuali pesanti e non qualificate, nei settori marginali o in declino; dalle scarse occasioni di occupazione per gli altri membri della famiglia, dalla disoccupazione e sottoccupazione temporanea e permanente.  È un'area in cui le possibilità di cumularsi delle povertà settoriali sono altissime. I lavori mal retribuiti e non qualificati sono spesso svolti, in condizioni insoddisfacenti, in ambienti malsani, sporchi, rumorosi, con elevato rischio di infortuni e malattie professionali.  Il lavoro sottopagato annulla le capacità di risparmio e di difesa, influenza il livello dei redditi dei disoccupati e l'entità delle pensioni di cui potranno godere. I meno pagati sul lavoro sono condannati ad essere poveri nella vecchiaia. Esistono infine povertà nuove cui la spesa sociale fornisce contributi e servizi irrisori o che non riconosce affatto: i giovani in cerca di prima occupazione, gli immigrati provenienti dal terzo e quarto mondo, gli handicappati fisici e mentali, le malattie e le povertà derivanti dall'inquinamento e dal degrado ecologico, le povertà culturali delle condizioni urbane e delle campagne abbandonate e l'isolamento e l'emarginazione umana e sociale che ne deriva.  CRISI ECONOMICA E SPESA SOCIALE.  La crisi economica prolungata aggrava la povertà sotto due aspetti.  Da un lato rende più difficili le condizioni di vita di coloro che prima erano poveri e diffonde la povertà tra individui e gruppi che prima non erano poveri o non lo erano più. Dall'altro lato rende impossibile il proseguimento di elevati tassi di crescita della spesa pubblica e di quella sociale in particolare, che dal dopoguerra ad oggi ha registrato la tendenza ad aumentare di più e più velocemente.  Crescono i bisogni e diminuiscono le risorse disponibili. Sotto la gravita e l'urgenza della crisi, sempre più lo Stato sembra perdere capacità di decidere e di agire secondo principi di equità e di efficienza socialmente chiari e condivisibili dalla collettività.  Di fronte alla crisi dello Stato sociale le forze conservatrici avanzano la richiesta di un ritorno al passato: rivitalizzazione del mercato del lavoro attraverso il modello competitivo alimentato dalla povertà; recupero del tradizionale ruolo assistenziale della spesa sociale, ridotta a pagatore ex posi dei costi umani, sodali e finanziari causati da uno sviluppo perseguito al di fuori di ogni moderna forma di programmazione; riassunzione da parte della famiglia delle «sue» responsabilità tradizionali, respingendo, sotto l'impulso dell'impoverimento, i valori nuovi delle donne circa il loro ruolo e le loro responsabilità nella società.  Gli obiettivi fondamentali che il Paese ha davanti - la crescita economica e lo sviluppo dell'occupazione, la stabilità, l'equa distribuzione del reddito e delle opportunità - richiedono al contrario che sia ripensato tutto il modello di politica sociale fin qui perseguito, per ripristinare su obiettivi diversi il buon governo della spesa e la sua capacità di svolgere un ruolo positivo sul piano economico e sociale. Il disavanzo del settore pubblico in Italia ha raggiunto livelli record tra i paesi OCSE, con conseguenze gravissime per le possibilità di ripresa della nostra economia. Il controllo della spesa e la riduzione del disavanzo si impongono come impegno prioritario. Nella seconda metà degli anni '70 i tassi di crescita della spesa pubblica e della spesa sociale si sono ridotti. Ma i tassi di crescita del PIL sono caduti in misura assai più rilevante.  Il tasso di crescita delle entrate ha seguito molto più da vicino quello del PIL che non la spesa, creando uno scompenso «automatico» fra entrate e spese.  Emerge dunque la necessità da un lato di favorire la crescita dell'economia a ritmi più elevati, privilegiandogli impieghi produttivi della spesa attraverso politiche selettive dell'offerta e dei fattori della produzione; dall'altro, di rendere i tassi di crescita della spesa pubblica e di quella sociale compatibili con quelli del PIL.  LE CONTRADDIZIONI E I LIMITI  DELLA SPESA SOCIALE.  Lo stato sociale si è sviluppato in Italia, conformemente al modello anglosassone, per risarcire, attraverso trasferimenti e servizi, le perdite di benessere che i mutamenti della società urbana e industriale comportano per gli individui e i gruppi più deboli e svantaggiati: licenziamenti, disoccupazione, infortuni, malattie, mancanza di abitazioni, infanzia e vecchiaia non tutelata, emarginazione.  In realtà in anni di forte crescita economica lo Stato del benessere sotto la spinta dell'universalità degli interventi (garantire tutto a tutti) ha consentito principalmente la crescita dei consumi privati.  Interrottosi il ciclo di crescita elevata e stabile i costi del sistema si sono rivelati incontrollabili e incompatibili con la ripresa...  Dato il vincolo delle risorse ed in assenza di precise decisioni di razionamento si hanno allocazioni eccessive in aree di minor bisogno e carenze in altre di maggiore urgenza. I trasferimenti monetari hanno avuto una crescita intricata e non coordinata, frutto delle pressioni contingenti dei vari gruppi sociali a svantaggio dei bisogni reali, con maldistribuzione, ingiustizie, inefficienze.  La politica dei trasferimenti spesso viola norme fondamentali di eguaglianza e di equità. Non solo non riduce, ma spesso amplifica le disuguaglianze nella distribuzione primaria dei redditi. Ma è soprattutto nei livelli minimi garantiti che il sistema si rivela drammaticamente ingiusto nel sistema previdenziale, con differenze rilevantissime tra i diversi regimi pensionistici e nel sistema assistenziale collocando i minimi al di sotto di qualsiasi linea di sussistenza. Anche la possibilità di accesso al sistema di sussidi è profondamente iniquo. In caso di disoccupazione restano non garantite proprio le fasce a più elevato rischio di povertà, gli occupati in attività precarie e marginali, i bassi salari o i giovani in cerca di occupazione. Quando raggiungono la vecchiaia sono meno protetti i lavoratori e le lavoratrici con storie contributive irregolari o con un passato di inattività.  La spesa sociale non garantisce dalla povertà i membri più deboli della società. Per essi fornisce al massimo sussidi come mezzo di integrazione di altri redditi.  UN NUOVO MODELLO DI SPESA SOCIALE.  La sfida principale è quella di ridefinire i valori e gli strumenti su cui costruire una base di servizi universali attorno ai quali sviluppare interessi selettivi a favore dei più svantaggiati. In altre parole si dovrà imparare non a dare tutto a tutti, ma ad assicurare che tutti abbiamo un minimo in caso di malattia, disoccupazione, incapacità e vecchiaia, e concentrare poi le risorse disponibili per aiutare di più e meglio gli individui e i gruppi più svantaggiati.  Perché ciò avvenga sono necessario alcune fondamentali modifiche.  In primo luogo la spesa sociale si deve rapportare alle situazioni reali di bisogno sodale prioritario, individuate attraverso standard minimi di vita. Rispetto a livelli minimi di bisogno tutti dovranno essere tutelati sulla base della semplice cittadinanza. Le risorse resesi disponibili dovranno servire a potenziare il ruolo redistributivo della spesa sociale, attraverso programmi differenziati e specifici per garantire ai più deboli l'effettiva libertà dal bisogno e condizioni di dignità umana.  In secondo luogo è necessario superare il dogma che l'automatica realizzazione di un'efficace ed efficiente gestione dell'offerta di servizi richiede il passaggio del sistema alla sola sfera pubblica, in un modello sistemico per cui lo Stato e solo lo Stato individua tutti i bisogni (in atto, potenziali e latenti) e fornisce tutti i servizi.  Se è vero che il privato comporta gravi costi e gravi rischi, è altrettanto vero e dimostrato che il pubblico non ne ha necessariamente di minori. I problemi attuali della sanità della casa, dell'istruzione impongono di uscire dalla scelta sistemica del pubblico, e di scegliere tra le diverse opzioni oggi disponibili secondo criteri di equità, di efficacia e di efficienza.  In terzo luogo, dobbiamo tracciare nuove frontiere tra finanziamento pubblico e forme di compartecipazione finanziaria privata, soprattutto collettiva e assicurativa opportunamente regolate in ragione dei gravi costi di un mercato assicurativo privato.  Ma nuove frontiere devono essere tracciate anche tra finanziamento e produzione pubblica, evitando che l'intervento dello Stato debba necessariamente identificarsi con l'offerta della pubblica amministrazione. In un ampio numero di interventi il ricorso all'attività privata o a quella di un terzo settore non a scopo di lucro, nel contesto di una accurata programmazione complessiva, consente maggiore efficienza e produttività e minore esborso di denaro pubblico.  In quarto luogo, è necessario introdurre nell'offerta pubblica nuove misure per rendere efficiente la spesa: attraverso criteri di corresponsabilizzazione dei fornitori di servizi; di valutazione di tipo aziendalistico dell'efficienza e della produttività; di semplificazione e integrazione di programmi per renderli più trasparenti; introducendo le nuove tecnologie informatiche; evitando duplicazioni e controllando l'efficacia, riducendo gli aspetti più assistenzialistici per mettere in grado i destinatari delle politiche sociali di badare a se stessi e ai propri bisogni tramite un reddito legato a forme di attività o di uso positivo del tempo.  Il nuovo modello dovrà far leva sulle responsabilità pubbliche, per la soddisfazione degli standards minimi e per l'indirizzo e la regolazione generale del sistema sociale complessivo, e sull'autonomia dei singoli per la soddisfazione di ulteriori bisogni. In altri termini, su di un nuovo insieme di individuale e collettivo.  Questo modello non implica assolutamente l'istituzione di due settori - uno pubblico per i poveri ed uno privato per i ricchi - o un'espansione incontrollata del mercato. Significa invece che, in un mondo di risorse limitate e di bisogni illimitati, perseguire il massimo benessere sociale richiede una compresenza regolata dei due settori, pubblico e privato (in quest'ultimo privilegiando le iniziative non finalizzate al lucro), affinché ciascuno sia in grado di portare il proprio contributo.  Le risorse liberate devono essere incanalate in programmi specifici semplificati e trasparenti, a favore degli individui e dei gruppi più deboli e svantaggiati non solo nella garanzia dei redditi, ma nell'occupazione, nell'abitazione, nell'istruzione, nella sanità, nel consumo, nei rapporti con la giustizia, riconoscendo i legami tra disservizi e carenze in questi settori e rischio di povertà.  Si tratta di punti cruciali, ma tra tutti va sottolineato ancora una volta il problema dell'occupazione, che rappresenta il nucleo di un'azione generale, necessaria anche se non sufficiente, contro la povertà e l'emarginazione sociale, attraverso la creazione di nuovi posti di lavoro e la migliore ridistribuzione di quelli esistenti.  INDIRIZZI DI RIFORMA DELLE POLITICHE SOCIALI.  In questo quadro il sistema delle pensioni e dell'assistenza, la sanità, l'istruzione e l'abitazione costituiscono quattro campi di azione prioritari del programma riformista per la loro rilevanza economica, (come entità di risorse pubbliche assorbite e come capacità di promuovere uno sviluppo più stabile e avanzato) e per la loro rilevanza sociale (per garantire a tutti la soddisfazione dei bisogni primari e concentrare il massimo delle risorse disponibili su programmi specifici capaci di combattere efficacemente le povertà vecchie e nuove).  Nel settore delle pensioni e dell'assistenza è necessario:  - garantire ai lavoratori e ai cittadini anziani sicurezza nel futuro.  - assicurare l'assistenza a coloro che ne hanno realmente bisogno.  - dare certezza al sistema produttivo circa i carichi dell'intervento previdenziale.  - responsabilizzare i gruppi sociali in merito all'evoluzione della previdenza secondo le disponibilità reali del Paese.  - stabilizzare l'incidenza della spesa sul reddito nazionale. Per conseguire questi obiettivi sono necessario queste linee di riforma:  - separare la spesa previdenziale da quella assistenziale: la prima spetta a chi ha versato i contributi, la seconda a chi si trova in condizioni di bisogno;  - stabilire una normativa previdenziale omogenea per tutti i lavoratori dipendenti, e l'articolazione per fasce collegate ai contributi, per i lavoratori autonomi.  - aumentare i minimi previdenziali e assistenziali fino a raggiungere livelli europei.  - riorganizzare l'INPS in fondi autonomi, le cui gestioni devono realizzare il bilancio annuale, responsabilizzando le parti sociali per la previdenza e il Parlamento per l'assistenza.  - trasformare l'INPS in azienda pubblica di servizi con reale autonomia gestionale per la parte operativa.  - prevedere e regolamentare forme di risparmio assicurativo, individuali e collettive, incentivate dal fisco.  - eliminare privilegi derivanti da erogazione di pensioni baby e liquidazioni d'oro. Nella sanità è necessario.  - garantire a tutti i cittadini servizi qualitativamente adeguati ed accessibili.  - responsabilizzare sia gli utenti sia gli operatori e gli enti erogatori all'evoluzione della spesa secondo le risorse reali disponibili;  - riequilibrare le strutture sanitarie esistenti a livello territoriale.  - sostituire ai controlli attuali moderni sistemi di valutazione dell'efficacia e dell'efficienza dei servizi prestati.  - avviare programmi selettivi, soprattutto di prevenzione, per la aree ed i gruppi sociali a più elevato rischio. Questi obiettivi potranno essere perseguiti attraverso le seguenti politiche.  - introduzione del bilancio-programma da assegnare ai servizi sanitari a fronte degli stanziamenti.  - razionalizzazione della spesa incentivando i medici a ridurre il ricorso alle prestazioni farmaceutiche, diagnostiche e ospedaliere.  - riequilibrio delle distorsioni esistenti in termini di strutture ospedaliere e poliambulatoriali.  - selezione degli amministratori attraverso la scelta diretta dei cittadini non mediata dagli apparati dei partiti e secondo rigorosi criteri di professionalità.  - netta separazione, tra apparati e funzioni di controllo e responsabilità tecnico-operative, che consenta un'adeguata valorizzazione della professione medica.  - maggior partecipazione degli utenti ai costi inerenti alla soddisfazione di bisogni sanitari non primari.  - forme di assicurazione obbligatoria ad integrazione del prezzo di beni e di servizi a rischio diffuso e per attività di prevenzione: ed incentivazione attraverso lo strumento fiscale di forme ad elevato costo di assicurazione individuale e collettiva, ad integrazione del servizio sanitario nazionale. Nell'istruzione è necessario.  - collegare la scuola e l'università al mondo del lavoro.  - promuovere un programma di lotta contro l'analfabetismo e per l'uguaglianza sociale di fronte all'istruzione.  - promuovere una crescita qualitativa della scuola e dell'Università.  - considerare la ricerca scientifica come obiettivo prioritario nazionale.  Questi obiettivi vanno perseguiti attraverso le seguenti riforme.  - revisione della scuola di base e della scuola secondaria e superiore a seguito di una estesa sperimentazione.  - prolungamento del tempo scolastico.  - introduzione di nuove discipline, strumenti e tecniche di apprendimento e di insegnamento.  - riforma e potenziamento della formazione professionale.  - prima attuazione della legge di riforma universitaria, in particolare con la sperimentazione dipartimentale e la articolazione degli studi universitari su più livelli, attraverso corsi professionali più brevi della laurea e corsi post universitari.  - potenziamento organizzato della ricerca scientifica.  - programmi di istruzione e formazione per gli adulti analfabeti o senza qualifica professionale e per gli immigrati più svantaggiati.  - riforma dell'amministrazione, potenziando le funzioni di programmazione e controllo al centro e l'autonomia dei sistemi scolastici e universitari.  - revisione dello status degli insegnanti e del personale scolastico, valorizzando le professionalità e le responsabilità. Nell'abitazione è necessario.  - aumentare l'offerta di nuove abitazioni.  - recuperare il patrimonio abitativo esistente ma in stato di degrado.  - aumentare la mobilità delle famiglie.  Le politiche finalizzate a conseguire questi obiettivi sono.  - un intervento programmato di lungo periodo che coinvolga l'iniziativa privata.  - l'unificazione in un'unica sede di tutte le risorse finanziarie disponibili.  - incentivi e sanzioni per l'affitto degli appartamenti liberi.  - incentivi agli enti pubblici per l'alienazione del loro patrimonio abitativo agli attuali assegnatari e per il reinvestimento dei ricavi in nuove abitazioni.  - agevolazioni fiscali per chi acquista o permuta la prima casa in cui vive.  - modifiche dell'equo canone volte a rendere più flessibile il sistema nelle formule di convenzionamento, nella durata dei contratti e nei casi di rilascio di immobili, e suo graduale superamento con un più equo sistema di sussidi-casa.  Purtroppo in questi ultimi anni la situazione dell'ordine pubblico, ed in particolare la sicurezza dei cittadini, hanno segnato preoccupanti regressi. Non si tratta più, tanto, di manifestazioni clamorose di violenza collettiva, di pericoli di scontri armati, di conflitti aperti (anche se non tutti i timori sono dissipati), quanto della diffusa insicurezza circa la libertà morale e di movimento, le attività di lavoro e in generale la tranquillità dei singoli, che soprattutto in determinate zone del Paese sono quotidianamente minacciate dall'arroganza della delinquenza individuale e di quella organizzata. La camorra ed altre organizzazioni similari con le loro estorsioni capillarmente diffuse, la mafia con la sua sete di lucro e di predominio, le attività illecite collegate con questi poteri occulti, prima fra tutte il commercio della droga che distrugge schiere di giovani, hanno creato situazioni in cui il cittadino non si sente più adeguatamente protetto e perde fiducia nella efficienza dello stato democratico e nelle sue procedure.  Anche il fenomeno del terrorismo, di ogni colore, contro il quale tuttavia sono stati segnati negli ultimi anni significativi successi, continua a preoccupare. Il ricordo dei delitti reclama ripari adeguati contro le sue nuove e sempre temute insorgenze.  L'amministrazione della giustizia, nonostante il sacrificio e l'impegno di tanti magistrati, lascia ampi spazi di insoddisfazione. Il cittadino si domanda il perché di tanti processi che gli sembrano inutili, su fatti minori e di scarso rilievo antisociale, quando viceversa il bisogno di giustizia contro fatti più gravi e pericolosi rischia di restare inappagato. La magistratura in più episodi è apparsa staccata dalla realtà, mentre le cause civili e di lavoro ristagnano, le carceri sono affollate di detenuti in attesa di giudizio e non sempre i diritti di libertà e l'onore dei cittadini vengono rispettati.  Gli istituti e le strutture che dovrebbero essere di sostegno all'opera di prevenzione della delinquenza e delle condotte irregolari, soprattutto nel campo della devianza minorile. sono ancora in uno stato di paurosa insufficienza. Occorre dunque ripristinare la fiducia dei singoli nello Stato e nelle sue istituzioni, attraverso politiche coerenti e scelte ben coordinate, non soltanto attraverso le pur necessario riforme legislative, ma con un'opera amministrativa impegnata ad assicurare alle riforme stesse il massimo di effettività.  LA LOTTA CONTRO LA CRIMINALITÀ COMUNE ORGANIZZATA.  I grandi fenomeni delinquenziali, che tradizionalmente hanno interessato aree del Paese ben individuate presentano ormai un grado di integrazione molto elevato tra loro e con le organizzazioni criminali stabilmente insediatesi nelle aree metropolitane. L'identità dell'oggetto dei loro commerci (in primo luogo la droga) e delle loro attività illecite (estorsioni sistematiche e simili) ha creato una identità di obiettivi. di forme organizzative e di inserimenti economia. In particolare le grandi attività criminali, a prescindere dal loro oggetto specifico, hanno in comune l'esigenza di trovare adeguati canali finanziari per dar vita, attraverso l'investimento dei profitti illeciti, ad attività economiche lecite. Le grandi organizzazioni criminali si presentano pertanto come soggetti economia dotati di mezzi eccezionali e capaci di conquistare posizioni di mercato privilegiate accedendo a centri di potere economico un tempo inespugnabili.  Il mercato nero del lavoro, il controllo di grandi appalti conseguito attraverso posizioni conquistate nel mercato, l'inserimento di capitali sporchi per giungere al governo di attività finanziarie, rappresentano alcuni degli elementi più significativi di questo nuovo rapporto tra malavita organizzata ed istituzioni.  Lo Stato deve pertanto indirizzare il proprio sforzo indagatore e repressivo verso obiettivi nuovi, adeguando le proprie strutture di lotta alla nuova forza delle bande criminali. La legislazione antimafia del settembre 1982 ha creato una serie di nuovi strumenti - di indagine, di coordinamento e di azione - che attendono di essere resi sempre più razionali ed operanti. Quest'opera non è che all'inizio e nei mesi a venire essa dovrà ricevere un impulso particolare attraverso l'impegno di tutte le istituzioni: polizia, magistratura, uffici del lavoro, camere di commercio, banche.  In particolare si tratta di portare a termine, attraverso gli strumenti predisposti dalla legge.  a) la individuazione degli appartenenti ad associazioni di tipo mafioso, delle loro tecniche di azione e dei loro centri di potere occulto, e la conseguente applicazione delle sanzioni penali e delle misure di prevenzione, con speciale riguardo alle misure di carattere patrimoniale e alle varie forme di decadenza da diritti di licenza e da pubbliche concessioni.  b) la puntuale individuazione degli effettivi titolari delle imprese o delle azioni o quote sociali per le imprese aggiudicatarie o partecipanti a gare pubbliche di appalto o a trattativa privata, in modo da impedire il prosperare del fenomeno mafioso all'ombra di lavori assegnati dallo Stato o da altri enti pubblici.  e) la individuazione, tra le persone indiziate di appartenere ad associazioni di tipo mafioso e tra le persone a queste legate da vincoli familiari, di eventuali titolari di licenze di polizia, di commercio, di concessione dì acque pubbliche e attività similari, nonché di iscritti agli albi degli appaltatori o dei costruttori, ai fini di una tempestiva revoca delle relative autorizzazioni od iscrizioni.  d) il costante e generalizzato controllo delle pubbliche amministrazioni rivolto ad impedire la partecipazione ad appalti e subappalti da parte di persone oggetto di indagini per appartenenza ad associazioni di tipo mafioso o da persone ad esse collegate.  e) la rapida messa a punto delle procedure informative sugli indiziati di appartenenza mafiosa in tutto il territorio dello Stato e il sollecito afflusso di tali informative a tutti gli enti interessati all'applicazione della legge.  Si tratta della effettiva messa in opera di un complesso di delicate procedure, che dovrà impegnare un notevole insieme di organi pubblici a far sì che anche questo nuovo imponente intervento legislativo contro la mafia e organizzazioni analoghe non rimanga senza effetto sostanziale sulla prevenzione e repressione del gravissimo fenomeno. Speciali misure dovranno inoltre essere studiate per rafforzare l'opera e il sentimento di sicurezza della Magistratura chiamata al grave ed impegnativo compito della lotta contro la mafia.  Occorrerà infine incentivare ogni possibile forma di collaborazione attiva da parte di appartenenti ad organizzazioni criminali, che trovandosi in situazioni di obiettivo pericolo possono avere interesse a collaborare con lo Stato pur di vedere nei fatti garantita la propria sicurezza.  LA LOTTA CONTRO IL TERRORISMO.  La lotta contro il terrorismo deve oggi affrontare una fase nuova.  I successi conseguiti negli ultimi anni grazie al sacrificio di molti valorosi servitori della collettività e grazie al ripudio della violenza politica da parte della schiacciante maggioranza del popolo italiano, debbono ora portare ad una organizzazione sistematica e ad una ragionata valutazione dell'enorme materiale conoscitivo che si è potuto raccogliere, per prevenire le nuove insorgenze del fenomeno e arrivare ad una sua radicale estirpazione.  Occorre però anche affrontare il problema politico della eliminazione dei residui del terrorismo ed in particolare incoraggiare ogni forma di dissociazione, in modo che si renda definitiva la crisi politica dei gruppi terroristici, si impediscano pericolosi ritorni e si rompano i rapporti di continuità tra le frange rimaste in libertà e le carceri, piene di imputati politici oltre che comuni.  Occorrono altresì, sempre alla stregua degli elementi acquisiti o in via di acquisizione, iniziative più decise del governo italiano sul piano internazionale e diplomatico a tutela del Paese rispetto a quei traffici e a quei collegamenti di cui il terrorismo d'ogni colore si è avvantaggiato e potrebbe ancora avvantaggiarsi.  LA SITUAZIONE CARCERARIA.  La situazione carceraria italiana permane preoccupante. Sotto il profilo della popolazione penitenziaria e della sua composizione essa si è negli ultimi anni aggravata rispetto alle punte che pur erano state denunciate negli ultimi anni. Basti dire che il numero dei detenuti non definitivi raggiunge il 76%. toccando così un livello che è superiore a quello d'ogni altro paese dell'Occidente europeo, pur travagliato da problemi analoghi ai nostri. L'esistenza di un così alto numero di imputati, non soggetti al regime rieducativo e alle regole del trattamento penitenziario, destinati a continui spostamenti per ragione di processi in corso, fluttuanti tra arresti e libertà provvisoria, impedisce l'attuazione di una seria politica penitenziaria, rispettosa della civilissima legge del 1975.  Nel sovraffollamento, determinato anche dalle misure adottate nella lotta contro la criminalità comune e contro l'eversione, si è determinata una grave promiscuità, che ha fatto delle carceri, da un lato, vere e proprie centrali di comando per i grandi criminali e, dall'altro, un pericoloso laboratorio per alleanze tra malavita e terrorismo. La violenza di alcuni sovrasta l'autorità dello Stato, crea paura e sottomissione nei meno forti, genera contatti delittuosi nel momento della ripresa della vita libera. Le carceri sono insomma una delle piaghe del nostro sistema giuridico a cui occorre applicare con il massimo impegno un'opera di cura e di guarigione. A tal fine occorre:  a) eliminare o ridurre grandemente il ricorso al carcere per i reati minori, proseguendo nella politica di depenalizzazione e nell'uso di misure alternative, ampliando decisamente gli spazi delle «pene sostitutive» introdotte con troppa timidezza nella legge n. 689 del 24 novembre 1981.  b) accelerare la celebrazione dei processi, riempiendo gli organici della magistratura, alleggerendo la stessa da altri compiti, costituendo e facendo funzionare le nuove corti da tempo attese e riducendo per questa via il numero dei detenuti soggetti a carcerazioni preventive, di lunghezza spesso intollerabile.  e) provvedere ad una classificazione delle case di pena in ragione dei diversi livelli di sicurezza richiesti dalla qualità dei detenuti, condizione preliminare per poter attuare la riforma del 1975 senza remore nella eccezionale situazione dell'ordine pubblico.  d) previo aumento degli organici, riformare il corpo degli agenti di custodia dando ad essi stato giuridico, condizioni di vita e dignità pari al gravissimo compito a cui sono chiamati.  e) portare sollecitamente alla realizzazione i piani relativi alla edilizia penitenziaria, in modo da far fronte alle esigenze della carcerazione in forme consone con la dignità personale del detenuto e da diminuire i pericoli insiti nei grandi penitenziari caratteristici di un passato che la riforma del 1975 avrebbe voluto cancellare.  LE FORZE DI POLIZIA.  L'azione di polizia volta a fronteggiare la malavita organizzata ed economicamente potente, richiede non soltanto un adeguamento degli organici ed un loro razionale impiego, ma anche il conseguimento di una maggiore professionalità.  Perciò: maggiore selezione nell'arruolamento, costante aggiornamento sui nuovi strumenti della delinquenza, maggiore specializzazione del personale di pronto intervento per meglio garantire la sicurezza, crescente integrazione culturale e tecnica anche nei collegamenti internazionali.  I PROBLEMI DELLA MAGISTRATURA E DELLA GIUSTIZIA.  Base di un retto funzionamento della giustizia è la magistratura ordinaria a cui la Costituzione affida per la massima parte l'assolvimento di questo compito essenziale dello Stato.  La magistratura italiana, pur avendo conseguito il massimo di indipendenza, non ha potuto viceversa raggiungere sempre quella elevata professionalità e quell'equilibrio, che potranno essere entrambi conseguiti solo se andranno in porto e saranno seguite da effettiva attuazione quelle riforme che sono state già da tempo sollecitate e che il nuovo Parlamento dovrà finalmente prendere in esame. Si tratta di una profonda riforma del reclutamento, che dovrà essere reso più rigoroso, dell'introduzione di un periodo di addestramento preliminare allo svolgimento di attività inquirenti o giudicanti, dell'istituzione di corsi di aggiornamento e di formazione permanente dei magistrati, di alleggerimento di alcune loro funzioni mercé l'affidamento del contenzioso meno grave a «giudici di pace», della valorizzazione della professionalità durante la carriera del magistrato ordinario, della revisione delle circoscrizioni giudiziarie per una più efficace distribuzione dei magistrati sul territorio, della previsione di forme organiche di coordinamento e di disponibilità di attrezzature tecnologiche comuni tra magistrati impegnati in inchieste affini, della creazione infine di un efficiente sistema di responsabilità disciplinare.  Realizzati questi presupposti, dovrà essere portato avanti il disegno riformatore del codice di procedura penale, rivolto ad eliminare alcuni momenti della legislazione dell'emergenza che possono considerarsi superati e a meglio garantire le libertà personali, l'onore e la riservatezza dei cittadini, nonché la correttezza delle indagini giudiziarie, la lealtà nel processo e i diritti della difesa e del contraddittorio.  Nell'attesa del compimento di questo disegno dovranno peraltro essere introdotte riforme che appaiono già pienamente mature, come quelle che concernono una riduzione dei poteri del pubblico ministero quanto alle restrizioni di libertà e quelle che garantiscono un più pronto ed efficace controllo delle iniziative di questo organo, sia pure nell'interno del potere giudiziario.  Anche i rapporti tra magistratura e pubblica amministrazione andranno seriamente rivisti, per evitare gravi incertezze del diritto, interpretazioni discordi e disparate, sconfinamenti, strumentalizzazioni del potere giudiziario, e distorsioni nocive ad un ordinato svolgimento della funzione amministrativa. A tal fine dovranno essere:  a) riformulate talune norme concernenti i reati in materia di pubblica amministrazione.  b) create nuove figure di reato congrue ai compiti riservati alla pubblica amministrazione in un'epoca in cui crescono gli interventi della stessa in materia economica e soprattutto in alcuni settori premono le esigenze di una gestione più efficiente.  c) garantire, sia pure con controlli attuati tempestivamente nell'ambito del potere giudiziario, le pubbliche amministrazioni da pericoli di paralisi derivanti da interventi giudiziari.  GIUSTIZIA E DIRITTI INDIVIDUALI.  Attuazione delle leggi penali e lotta contro la delinquenza non debbono travolgere gli interessi fondamentali di persone che possono essere innocenti ne sottoporre inutilmente a restrizioni non consentite i diritti individuali. In attesa del nuovo codice di procedura penale, dovranno essere:  a) ridotti a termini ragionevoli i limiti di durata massima della carcerazione preventiva, eliminando, in armonia con la Convenzione europea sui diritti dell'uomo, taluni eccessi di durata contemplati nella legislazione dell'emergenza.  b) potenziate, oltre che riviste nel senso di una maggiore efficacia, le nuove norme della legge 12 agosto 1982 sul «tribunale della libertà».  e) riformate le norme sulla comunicazione giudiziaria, e affini.  d) rinvigorite le norme sul rispetto del segreto istruttorie, sia circoscrivendone i tempi e i presupposti, sia garantendo una più severa e sicura punizione per chi favorisce la divulgazione di notizie che debbono rimanere segrete.  Nel campo del giudizio civile occorre garantire un migliore accesso del cittadino alla giustizia, pur nel rispetto delle congiunture finanziarie che hanno sinora impedito la creazione di strutture veramente efficaci per la difesa dei non abbienti.  In particolare occorre prevedere la possibilità di un autopatrocinio nei casi in cui non è indispensabile una approfondita cultura giuridica da parte di chi stia in giudizio come attore o come convenuto. Tale progresso sarà realizzabile in particolare nel quadro della già ricordata istituzione dei «giudici di pace» per le controversie minori.  PREVENZIONE DELLA DEVIANZA MINORILE.  Urge una difesa più energica della gioventù contro i pericoli che la insidiano e la portano al delitto, ed in particolare contro la diffusione delle droghe. Vanno potenziati i corpi specializzati, vanno estesi i centri di accoglienza e gli istituti di sostegno. Nel campo della prevenzione e del trattamento della delinquenza minorile vanno ridotti ulteriormente gli spazi della pena detentiva e della carcerazione preventiva e vanno potenziati i servizi sociali per minorenni devianti, gli istituti medico-psico-pedagogici, i pensionati giovanili, le scuole ed i laboratori speciali, in modo che alle previsioni di legge cominci a corrispondere una effettività di strutture. Vanno inoltre redistribuite e concentrate le competenze tra i numerosi organi giudiziari e amministrativi che si occupano, con un sufficiente coordinamento, dei problemi minorili. Occorre infine rinvigorire le istituzioni di assistenza all'infanzia promovendo istituzioni idonee alla protezione morale dei minori ed incoraggiando e coordinando ogni forma di volontariato.  PACE, SICUREZZA, INDIPENDENZA.  La pace è il bene più prezioso per l'umanità. Essa deve costituire sempre l'obiettivo primario da preservare e da perseguire con ogni ragionevole mezzo, con uno sforzo costante e diretto a ridurre le aree di conflitto, i pericoli potenziali, le minacce e le aggressioni di ogni genere. Nella attuale situazione del mondo, ogni sottovalutazione del problema e del valore della pace sarebbe rischioso, ogni rinuncia a consolidare il corso della pace con atti ed accordi decisivi per l'avvenire sarebbe immorale.  Il negoziato deve imporsi in tutte le situazioni difficili. Al negoziato bisogna ricorrere per fissare gli equilibri necessari per la sicurezza di tutti.  Nessuno deve aspirare ad avere, e a nessuno deve essere concessa, una posizione dì supremazia militare. Imperialismo e neocolonialismo provocano lacerazioni che offendono il diritto dei popoli, alimentano le tensioni internazionali, gettano le basi della instabilità dalla quale derivano costanti minacce alla pace. La pace va organizzata e difesa, la politica del disarmo e del controllo degli armamenti sta al centro dei fattori necessari per garantire al mondo un avvenire di pace.  C'è un grande bisogno di pace in Italia e nel mondo ed  insieme c'è un grande bisogno di sicurezza. I due termini sono inscindibili ed insieme essi debbono concorrere a garantire l'indipendenza di ciascun paese. Pace, sicurezza, indipendenza resta la linea di fondo che  ispirerà l'azione dei socialisti.  Una offensiva di pace per ridurre l'area dei conflitti locali e regionali deve fondarsi sulla strategia delle soluzioni politiche negoziate, contrapposta con fermezza alla strategia delle soluzioni militari verso la quale si sono manifestate e si manifestano le propensioni più pericolose.  L'accentuata divisione tra paesi ricchi e paesi poveri, i profondi squilibri tra i livelli di sviluppo, di ricchezza, di condizioni di vita accrescono la instabilità e le tensioni. La lotta alle disuguaglianze nel mondo rappresenta uno degli aspetti essenziali della organizzazione della pace. La cooperazione internazionale nel campo economico, tecnico, scientifico è il cemento necessario per la creazione di un nuovo ordine internazionale sottratto ai rischi ed alle ingiustizie da cui è marcata ed a cui è esposta la situazione attuale.  Se il più grande problema della nostra civiltà resta la salvaguardia della pace, la difesa dei diritti dei popoli e dei diritti umani ne costituisce uno dei fronti più sensibili e bisognosi di difesa ovunque nel mondo essi siano conculcati offesi, violati, minacciati. Occorre che sia tenuta viva una azione di denuncia, di difesa, di intervento attivo che mobiliti tutte le forze della libertà, del progresso e della pace, contro ogni forma di oppressione, di barbarie, di abuso e di degenerazione del potere.  LA POLITICA ESTERA DELL'ITALIA.  La politica estera dell'Italia deve svolgersi nell'ambito di principi di pace, sicurezza ed indipendenza, deve risultare concretamente attiva ed operante nel campo della cooperazione internazionale e dell'aiuto ai paesi più poveri, deve appoggiare attivamente le soluzioni negoziate e pacifiche nei conflitti locali, sviluppare la ricerca di un dialogo aperto e costruttivo fra Est ed Ovest, assicurare il proprio sostegno morale e politico ad ogni buona causa fondata sui diritti dei popoli e sui diritti umani. La politica militare e di difesa dell'Italia si svolge e si consolida nell'ambito della Alleanza Atlantica ancorata al suo significato, e principio originario, strettamente difensivo.  La solidarietà attiva dell'Italia nell'ambito dell'Alleanza Atlantica rende più evidente le necessità di un ruolo di responsabilità e di compartecipazione alle decisioni che concernono la Alleanza e le opzioni militari e strategiche. Un rapporto equilibrato di responsabilità tra gli alleati europei e gli Usa è condizione essenziale del suo consolidamento e di successo nel suo impegno di difesa e di pace. La ricerca di una stabile concertazione tra i paesi europei è a sua volta elemento indispensabile per un equilibrio internazionale nell'ambito della posizione occidentale. Essa verrebbe inevitabilmente indebolita da accentuazioni unilaterali o da tendenze egemoniche.  NEGOZIARE IL DISARMO.  L'Italia deve svolgere un ruolo attivo e fortemente impegnato nel campo del disarmo nucleare e convenzionale. Attraverso lo strumento del negoziato deve essere assolutamente impedita una ripresa incontrollata della corsa al riarmo, la proliferazione delle armi nucleari, la rincorsa dei livelli tecnologici, la ricerca di sempre più perfezionati strumenti di distruzione. L'equilibrio deve essere ricercato sulla base di un ritrovato spirito di fiducia e di rispetto reciproco.  Tutti hanno diritto alla sicurezza e le condizioni della sicurezza debbono essere raggiunte puntando ai livelli più bassi possibili. Questo deve valere sia per gli equilibri negli armamenti nucleari strategici sia per l'equilibrio negli armamenti nucleari sul teatro europeo.  Il negoziato in corso a Ginevra sugli armamenti nucleari in Europa deve essere condotto con la piena volontà di giungere a conclusioni positive. Un accordo in questo campo resta possibile purché le posizioni non si confermino come bloccate da pregiudiziali negative, risultino al contrario flessibili e consentano il raggiungimento di punti di incontro e di compromesso soddisfacenti ed accettabili da entrambe le  parti.  L'Italia, partecipando attivamente al gruppo consultivo che affianca la delegazione americana a Ginevra, deve compiere ogni sforzo perché questa trattativa si sviluppi per tutto il tempo necessario esplorando tutte le possibilità di accordo esistenti.  L'Italia mantiene ferme le decisioni assunte nel 1979, rese necessarie dall'iniziativa sovietica di schierare nuovi sistemi missilistici direttamente puntati su tutti i bersagli delle nazioni dell'Europa occidentale aderenti alla Alleanza Atlantica.  La modifica di queste decisioni non può essere unilaterale ma dipende dai risultati del negoziato; ed è ai paesi europei direttamente interessati che spetta in definitiva la decisione finale.  Una pressione sempre più vigorosa deve anche essere sviluppata in favore della ripresa su nuove basi del negoziato relativo alla riduzione degli armamenti convenzionali e classici che è in uno stato di virtuale stallo da quasi dieci anni. mentre si rende sempre più necessaria la convocazione di una conferenza sul disarmo in Europa con la partecipazione degli USA per ristabilire la sicurezza e la fiducia ad Est come ad Ovest e realizzare passi concreti verso la riduzione delle armi classiche più destabilizzanti e delle armi tattiche nucleari e campali.  Anche al commercio delle armi nel mondo va posto un freno che arresti il corso attuale delle cose che è fortemente negativo.  Le vendite di armi nel mondo e in particolare nel Terzo Mondo superano di gran lunga l'importanza dell'assistenza economica ai paesi poveri.  Anche l'Italia partecipa attivamente a questo commercio, questo fattore concorre a scatenare tensioni ed innescare spirali all'acquisto che intralciano seriamente i programmi di sviluppo dei paesi poveri. È necessaria una trattativa globale tra i maggiori paesi esportatori per stabilire regole e vinco!» rigorosi che invertano le tendenze m atto.  RIDURRE IL DIVARIO NORD-SUD.  La grave crisi economica internazionale aggrava il divario tra Nord e Sud, crea enormi problemi ai paesi in via di sviluppo, costringe in condizioni di disperazione i paesi poveri e poverissimi del Terzo e del Quarto Mondo.  La cooperazione internazionale appare largamente insufficiente ed incapace di affrontare la gravita della situazione.  Occorre in primo luogo una strategia globale volta ad assicurare ai paesi poveri i rifornimenti energetici. Un intervento in campo monetario e della finanza internazionale per rafforzare la politica degli aiuti e per ridurre il peso paralizzante dei debiti. Occorrono regole commerciali più equilibrate per favorire le esportazioni dei paesi in via di sviluppo. È necessario il reperimento di nuove risorse che possono essere conseguite anche attraverso la sensibile riduzione delle spese destinate agli armamenti. Assoluta priorità va data ad un programma alimentare globale, con scorte di emergenza. e adeguati sistemi di trasporto, conservazione e distribuzione per far giungere con rapidità i soccorsi alimentari dove siano necessari. L'Italia deve assumere nuovi impegni nel campo della cooperazione, degli aiuti allo sviluppo, della lotta alla fame nel mondo. La posizione italiana deve giungere progressivamente ad allinearsi con il livello già raggiunto da altri paesi industriali.  Le incertezze, i ritardi ed anche la confusione che si sono verificati nell'attuazione di questa politica debbono essere superati. Bisogna evitare la dispersione dei mezzi, il loro dirottamento verso obiettivi impropri, e definire con chiarezza le aree su cui concentrare gli sforzi per giungere a risultati tangibili.  Il volontariato nei paesi in via di sviluppo costituisce un aspetto fondamentale della politica di cooperazione, di amicizia e di solidarietà che l'Italia deve sviluppare. Esso va rafforzato in tutte le forme possibili, convogliando verso le attività di sostegno dei programmi tecnici, economici, culturali, una vasta gamma di energie giovanili che sono e possono rendersi disponibili.  SVILUPPARE L'INTEGRAZIONE EUROPEA.  Non esiste una via nazionale alla ripresa dello sviluppo economico.  L'interdipendenza dei fattori di sviluppo e di crisi su scala mondiale rende necessario in primo luogo nell'ambito europeo uno sforzo comune e convergente verso la soluzione dei problemi da cui dipende la ripresa produttiva, la possibilità di arginare la disoccupazione di massa, il raggiungimento di nuove frontiere scientifiche e tecnologiche.  Tutto ciò si scontra con i limiti, la inadeguatezza e persino la paralisi delle attuali politiche e istituzioni comunitarie. L'Italia deve impegnare a fondo la sua politica europea in direzione di un aggiornamento dei contenuti e delle regole della integrazione europea perseguendo l'obiettivo di una revisione, nel senso del potenziamento comunitario, dei trattati di Roma.  I RAPPORTI CON L'EUROPA ORIENTALE.  I rapporti tra l'Europa dell'Est e l'Europa Occidentale vanno collocati in una prospettiva stabile e di dialogo. La profonda diversità dei regimi crea ostacoli e difficoltà che non debbono essere esasperati anche se il loro peso risulta evidente ed incide sovente in modo molto negativo. In un quadro di sicurezza e di rispetto reciproco debbono essere mantenute le relazioni economiche e commerciali, gli scambi culturali e scientifici.  Gli scambi economici debbono essere sviluppati su basi di parità e nell'interesse reciproco senza pregiudiziali politiche negative ma anche senza particolari linee di favore che pure in passato sono state adottate e che invece possono essere riservate solo ai paesi in via di sviluppo. Dall'Italia non potrà mai venire una minaccia verso i paesi dell'Europa Orientale, ma non sarà tollerata nessuna interferenza che possa muovere attraverso le vie dello spionaggio o peggio della connivenza con fenomeni terroristici.  L'Italia non ha accettato e non può accettare una politica di boicottaggio economico nei confronti dell'URSS e considera al contrario indispensabile mantenere aperte le vie del dialogo costruttivo, alla ricerca di fattori che possano concorrere su di un piano più generale ad un nuovo clima internazionale di comprensione e di pace. La volontà di mantenere aperte le vie verso l'Est europeo non può tuttavia indebolire l'esigenza di difesa dei diritti dei popoli e dei diritti umani che rispondono a valori connaturati con la nostra civiltà democratica.  LA QUESTIONE POLACCA E IL CASO BULGARO.  Ciò vale in Europa in primo luogo per la Polonia paese e popolo particolarmente amico, dove le aspirazioni ad una maggiore indipendenza ed a una maggiore libertà subiscono gravi repressioni che condanniamo considerandole uno ostacolo morale allo sviluppo delle migliori relazioni tra  l'Italia e la Polonia.  Penosa e grave è la situazione dei rapporti con la Bulgaria.  Una comprovata complicità di funzionari bulgari in attività  criminose nel nostro paese determinerebbe conseguenze  molto negative sul piano dei rapporti bilaterali. La necessità  che, più in generale, si giunga definitivamente in chiaro su  taluni aspetti del terrorismo internazionale, è un impegno  cui bisogna assolvere senza reticenze o prudenze dettate  da calcoli politici sbagliati.  La sicurezza interna dell'Italia esige che in questo campo si  agisca con la più grande fermezza.  AUSTRIA E JUGOSLAVIA: DUE PAESI NON  ALLINEATI AL CONFINE ITALIANO.  Al suo diretto confine orientale l'Italia può guardare con fiducia allo sviluppo delle relazioni di buon vicinato che si presentano già oggi in forma soddisfacente. Gli eccellenti rapporti con la Jugoslavia e con l'Austria stanno alla base di un possibile allargamento ulteriore della collaborazione e del consolidamento della amicizia tra l'Italia e le due nazioni confinanti.  La neutralità dell'Austria e della Jugoslavia, il ruolo importante che quest'ultima svolge nel campo dei paesi non allineati del Terzo Mondo, costituiscono un fattore di stabilità cui l'Italia deve continuare ad annettere la massima importanza.  LA POLITICA MEDITERRANEA DELL'ITALIA.  La politica mediterranea deve muoversi in parallelo con la politica europea. L'Italia in particolare è chiamata ad assolvere nella regione mediterranea un suo naturale ruolo di incontro, di pace, di cooperazione tra gli stati e tra i popoli.  Diversità regionali non debbono impedire lo sviluppo attento e continuo delle relazioni con i singoli paesi dell'area che manifestano eguale interesse a consolidare le relazioni con ('Italia.  La pace nel Mediterraneo è una necessità vitale. L'Italia deve esercitare la sua amichevole influenza per ridurre le tensioni, i motivi di conflitto e di crisi nella regione. Verso tutti i Paesi rivieraschi, l'Italia svilupperà una politica di amicizia e di cooperazione, per la quale esistono i presupposti fondamentali ed una utilità vantaggiosa per tutti.  Nel Mediterraneo l'Italia sì adoprerà per migliorare verso tutti le proprie relazioni politiche e di amicizia, si sforzerà di promuovere utili chiarificazioni, ricercherà le occasioni propizie per estendere il campo della cooperazione economica, tecnica e culturale.  IL NUOVO RUOLO DI MALTA.  II nuovo statuto di Malta, riconosciuto e garantito dall'Italia ha introdotto un elemento importante di stabilità nella regione mediterranea.  L'amicizia nei confronti di Malta ed il sostegno italiano attraverso varie forme di cooperazione allo sviluppo economico dell'Isola, deve rappresentare una costante politica italiana indipendentemente dall'alternarsi delle vicende politiche interne alla Repubblica di Malta di cui deve essere rispettata con il massimo scrupolo la indipendenza.  LA QUESTIONE MEDIORIENTALE.  Punto di crisi più tormentato e più pericoloso dello scacchiere internazionale continua ad essere la questione mediorientale. Essa contiene in se i germi esplosivi di conflitti e contese di più ampia portata. L'Italia deve sostenere ogni iniziativa, ogni mediazione internazionale, suscettibile di far avanzare un processo di negoziato, di soluzione stabile e  duratura di pace.  Una soluzione di pace non potrà essere raggiunta senza il rispetto delle legittime esigenze di tutti e fondamentalmente senza il rispetto del diritto di tutti i popoli alla autodeterminazione. Un negoziato di pace deve garantire una soluzione alla  questione nazionale palestinese che viene ormai sempre più largamente riconosciuta nell'ambito internazionale. L'Italia non può che essere favorevole ad una politica del negoziato, basata sul riconoscimento reciproco, sulla restituzione delle terre arabe agli arabi, su di una soluzione istituzionale che risponda alle esigenze di identità e di autonomia del popolo palestinese, in un quadro di garanzia e di sicurezza per lo Stato di Israele. Israele ha diritto a vivere in pace entro confini sicuri e riconosciuti, i palestinesi hanno diritto ad una patria, ad una terra, ad uno Stato nel naturale collegamento con la Giordania.  La politica della lotta armata e delle soluzioni militari, come la politica delle annessioni e delle occupazioni militari non può che essere fermamente condannata dall'Italia. Un negoziato di pace tra le parti interessate, una soluzione istituzionale garantita internazionalmente, un grande piano di aiuti economici per la ricostruzione, lo sviluppo ed il progresso dei paesi della regione sono le sole vie possibili e utili per porre fine al grave conflitto che si protrae da generazioni e che continua a rappresentare una mina vagante per la stabilità del Medio Oriente e per la pace in generale.  RIDARE PACE AL LIBANO.  L'impegno italiano nel Libano è affidato oggi alla generosa presenza dei soldati italiani nella forza multinazionale di pace, domani al concorso italiano alla ricostruzione di questo sfortunato paese devastato dalla guerra e dalla guerra civile. L'azione italiana nel Libano deve proseguire anche se è necessario predisporre misure di rafforzamento della presenza militare multinazionale, in particolare con l'allargamento alla responsabilità di altre nazioni europee, allo scopo di prevenire i rischi che la situazione comporta. L'aggravamento delle tensioni nel Libano e nella regione, i pericoli di nuovi scontri e conflitti armati rendono estremamente delicata la posizione della forza multinazionale di pace, ed urgente una valutazione tra i paesi impegnati sugli sviluppi della situazione al fine di garantire un efficace sviluppo della loro iniziativa di pace.  I RAPPORTI CON GLI USA.  I rapporti di amicizia, di solidarietà e di alleanza tra l'Italia e gli USA debbono conoscere una fase più intensa di relazioni e di interscambi.  L'amicizia italoamericano, resa più salda dalla presenza di una grande comunità di origine italiana negli USA, deve trovare uno spazio più ampio nella realtà dei rapporti economici e commerciali. Il livello dei rapporti commerciali in relazione all'export italiano negli USA è largamente al di sotto delle aspettative e delle possibilità. I rapporti politici debbono svilupparsi sul terreno della più stretta comprensione, del reciproco rispetto, e della non interferenza negli affari interni dei rispettivi Paesi.  Nessuna grande nazione potrebbe sopportare l'egemonia di altre grandi nazioni. Una vera solidarietà si stabilisce sulla base del pieno riconoscimento del diverso ruolo che ciascun Paese è chiamato a svolgere e delle responsabilità che sono comuni nell'ambito di una alleanza politica e militare. I rapporti economici e commerciali debbono essere oggetto di continua verifica, tenendo conto delle esigenze interdipendenti delle società industrializzate dell'Occidente e delle necessità dell'Italia di vedere accresciuta sensibilmente la sua presenza sui grandi mercati di consumo degli USA.  LA COOPERAZIONE CON LA CINA.  Verso una delle nuove realtà emergenti nel mondo, la Cina, sono state aperte in questi anni nuove importanti relazioni in ogni campo. L'immenso continente cinese vive ad un tempo dei valori della sua antica civiltà, del grande ritardo rispetto alla rivoluzione industriale, delle promesse di una rivoluzione ideologica e politica che dopo alterne e travagliate vicende è giunta oggi di fronte alla necessità di raggiungere in tempi più rapidi nuove frontiere di sviluppo e di ammodernamento della società cinese.  Vi sono molti terreni già individuati che consentono di provvedere possibilità consistenti di cooperazione tra l'Italia e la Cina. I rapporti di amicizia che si sono venuti stabilendo in questi anni debbono essere sviluppati e consolidati.  Nel campo della pace e degli equilibri mondiali la grande nazione asiatica ha un suo importante ruolo da svolgere. Esso deve essere riconosciuto e valorizzato in primo luogo dall'Italia, dai paesi europei e dall'insieme dell'occidente.  LA COOPERAZIONE CON I PAESI AFRICANI.  L'Italia, con l'Europa, deve muoversi in direzione del continente africano con una politica di amicizia, di cooperazione, d'aiuti. I legami tra l'Europa e l'Africa, posti su nuove basi, nel sostegno al consolidamento della indipendenza delle nuove nazioni africane e del loro sviluppo, sono destinate a caratterizzare l'epoca che sta di fronte a noi. In questo quadro la politica italiana deve essere ampliata ed organizzata con un vero e proprio salto di qualità nel suo impegno verso i paesi africani. Esso deve essere rivolto in particolare ai paesi, che per circostanze storiche e per rapporti tradizionali hanno sempre confermato una particolare amicizia verso il nostro paese a cominciare dalla Somalia.  Nel Corno d'Africa si sono moltiplicati e sono sempre latenti i rischi di gravi conflitti e l'Italia non può non condannare l'oppressione del popolo eritreo e le minacce verso altri paesi della regione. La soluzione pacifica di conflitti, la ricerca di composizioni eque e negoziate devono essere richieste come condizioni per una politica di cooperazione e di aiuti allo sviluppo da parte dell'Italia.  La massiccia presenza di forze militari straniere in diversi paesi africani costituisce un fattore di grave rischio e porta con sé U rischio di trasformare alcune regioni dell'Africa in un terreno di conflitto per nuove spartizioni e nuove anacronistiche influenze.  La politica dell'Italia verso l'Africa deve da un lato esplicarsi con l'aiuto ai paesi più poveri, deve indirizzarsi verso tutte le principali regioni, deve mantenersi rispettosa delle esigenze di indipendenza di tutti.  CONTRO L'OPPRESSIONE RAZZIALE IN SUD AFRICA.  Le ultime vestigia del colonialismo sopravvivono in Africa Meridionale nella forma più odiosa, quella del razzismo istituzionalizzato. L'ideologia dello «sviluppo separato» delle razze sta trovando nel Sudafrica nuove applicazioni nella politica di piccoli stati falsamente indipendenti. Deve essere rafforzata una politica estera dell'Italia che concretamente favorisca l'indipendenza della Namibia e le aspirazioni all'eguaglianza dei gruppi razziali oppressi nella Repubblica Sudafricana.  TENSIONI E GUERRE CIVILI NELL'AMERICA CENTRALE E NELL'AMERICA LATINA.  In America Centrale ed in America Latina l'Italia deve appoggiare ogni iniziativa volta a ristabilire le condizioni della vita democratica, a restituire la libertà ai paesi oppressi, a  difendere i diritti dell'uomo.  In particolare nell'America centrale occorre sia posto fine al capitolo delle guerre civili ed aperta la strada a soluzioni pacifiche, negoziate, democratiche. Alla condanna delle dittature e dei crimini che all'ombra dei regimi militari sono stati commessi, deve accompagnarsi il favore ed il sostegno verso tutte le forze democratiche che sono in lotta per riportare i propri paesi ad una condizione di piena dignità umana e politica, di libertà e di progresso nella eguaglianza.  L'AFGHANISTAN E LA CAMBOGIA.  L'instabilità e i conflitti aperti in diverse regioni asiatiche sono motivo e fonte di grave preoccupazione. Nei limiti delle sue possibilità, ma con profonda convinzione ed attiva ed incessante opera politica e diplomatica, l'Italia deve concorrere ad un'opera di contenimento, di mediazione e, dove è necessario, di denuncia delle situazioni più intollerabili e delle responsabilità più gravi. Ciò vale per l'assurdo conflitto tra Iraq ed Iran che ha avuto e continua ad avere effetti devastanti di ogni genere, sull'uomo, sulle risorse distrutte, sulla natura, con danni gravissimi anche per le relazioni economiche internazionali.  Ciò vale per l'intollerabile tentativo che una grande potenza come l'URSS continua a svolgere, rivolto ad imporre, con la violenza delle armi sino al limite del genocidio, il proprio controllo sull'Afganistan, incontrandovi la fiera resistenza di un popolo investito da una immensa tragedia. L'Afganistan va restituito agli afgani, nel contesto di una neutralità tra le grandi potenze, che l'Afganistan ha sempre rispettato in una secolare tradizione. L'Afganistan non può essere dimenticato dall'Italia, e verso la tragedia umana dei profughi e dei rifugiati debbono muoversi i segni di una concreta e fattiva solidarietà umanitaria.  In tutte le sedi internazionali va anche patrocinato dall'Italia il ripristino della sovranità ed il ritiro delle truppe vietnamite dal territorio della Cambogia.  LA DIFESA DEI DIRITTI UMANI.  La difesa dei diritti umani rappresenta uno dei fondamentali doveri politici e civili alla ribalta della scena mondiale. L'Italia dovrà agire sempre con intransigenza osservando una politica di principio e non di opportunità e convenienza. Su scala internazionale vanno favorite e potenziate tutte le attività di controllo e di garanzia contenute nei patti e nelle convenzioni internazionali sui problemi dei diritti umani, sul divieto delle torture, l'abolizione della pena di morte, la libera circolazione degli uomini e delle idee. È necessaria inoltre una revisione globale delle norme che riguardano l'accesso dei profughi politici nel nostro paese. Bisogna dimostrare con equità, umanità e criteri certi di saper dare asilo e protezione, senza discriminazioni geografiche, a perseguitati che lo chiedono, costretti all'asilo dalle circostanze politiche che spesso, nei paesi d'origine, mettono a repentaglio la loro stessa vita.  LA QUESTIONE DELL'EMIGRAZIONE.  Decine di milioni di oriundi italiani conservano nel mondo legami vitali con l'Italia.  Cinque milioni di persone, soprattutto nell'emigrazione transoceanica, conservano la cittadinanza italiana. Una emigrazione numericamente stabile, cui si aggiungono stagionali e fontanieri ed una nuova manodopera qualificata e di tecnici in aumento, creano un insieme di problemi che richiedono una attenta politica dell'emigrazione. Essa deve tutelare complessivamente gli interessi dei nostri connazionali e deve diventare un elemento essenziale della nostra politica estera. Occorrono iniziative sviluppate nel quadro dell'amicizia e della collaborazione con le forze democratiche dei Paesi di accoglimento.  Va completata la rete degli accordi per la sicurezza sociale, ed aumentato l'impegno per gli accordi culturali e scolastici. Anche il problema di una rappresentazione politica per gli emigranti è risolvibile, una volta effettuato il censimento e risolti i delicati problemi di diritto internazionale ed interno che vi sono connessi.",NA,NA
