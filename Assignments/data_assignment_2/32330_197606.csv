"text","cmp_code","eu_code"
"PARTITO SOCIALISTA  DEMOCRATICO ITALIANO.  Il nostro programma, dalla ripresa democratica ai giorni nostri, è sempre stato un punto di riferimento per tutte le forze della Sinistra dello schieramento politico italiano.  Esso si riassume nello slogan rilanciato dal compagno Saragat con la sua conferenza alla stampa estera il 24 maggio: « A sinistra nella libertà ».  E' lo slogan più rivoluzionario che sia stato lanciato in questo ultimo secolo di vita politica in tutto il mondo.  Quando nel 1947 impedimmo al frontismo di trionfare e quindi di condannare l'Italia ad essere parte del blocco comunista, la motivazione politica che era all'origine della scissione di Palazzo Barberini era: « A sinistra nella libertà ». Era alleanza occidentale, era la prospettiva dell'unità europea, erano le riforme: case, scuole, ospedali!  Fummo derisi, violentemente attaccati e insultati dai comunisti e dai loro alleati socialisti.  Ma la fermezza delle nostre posizioni rimase, e non poteva essere diversamente, il punto di riferimento attorno al quale ruotarono gli eventi della vita politica del nostro Paese.  Fu la fermezza e la chiarezza delle nostre posizioni che consentì al Psi di procedere, ma troppo lentamente, verso l'autonomia dai comunisti.  Dal suo congresso di Venezia del 1957, ossia il primo timido passo verso l'autonomia, all'ingresso dei socialisti nel centrosinistra passeranno altri sei lunghi anni.  Noi continuammo ad essere fedeli ai nostri principi e ad indicare la nostra prospettiva: « A sinistra nella libertà ».  All'ingresso dei socialisti al governo succede il periodo della Più pesante aggressione politica del Pci contro il centrosinistra, contro la socialdemocrazia, contro i socialisti.  Fu il periodo del « tanto peggio, tanto meglio » ed il Pci scatenò la Cgil contro tutti i governi di centrosinistra.  Niente era bene in politica interna per il Pci e niente era bene in politica estera. « L'Italia fuori dalla Nato la Nato fuori dal l'Italia » era lo slogan comunista.  Oggi il quadro è cambiato. I comunisti accettano la Nato, sono diventati europeisti. In politica interna sono diventati pluralisti, riformatori e, meraviglia delle meraviglie, sostenitori dell'iniziativa privata.  Per ogni compagno socialista e democratico deve essere motivo di orgoglio il prendere atto che sono gli altri a venire sulle nostre posizioni.  I socialisti hanno preso spavento per i risultati elettorali dello scorso anno e credono di salvarsi portando i comunisti al governo.  Noi restiamo fedeli ai nostri principi e indichiamo, per il futuro, un governo fondato su una maggioranza nella quale il socialismo democratico abbia un peso più determinante, unitamente alle altre forze laiche e democratiche.  Questa è la nostra linea e questa linea è aperta anche ai compagni del Psi. Essa rimane aperta a tutti gli apporti compatibili con la nostra linea di sempre: « A sinistra nella libertà ».  Questa è la prospettiva che offriamo all'elettorato.  Ai comunisti diciamo: avrete avanti a voi una legislatura democratica e avanzata sul piano sociale e dall'opposizione, se è vero che siete diventati pluralisti e democratici nel senso che noi diamo a questa parola, potrete dare tutto il vostro contributo e dimostrare che non siete al servizio della politica di espansione sovietica, ma unicamente volete operare per il consolidamento della democrazia e per il progresso civile e sociale della nazione.  Questo è il nostro obiettivo. E' un obiettivo che noi vogliamo raggiungere procedendo per la via maestra che abbiamo prescelto: « A sinistra nella libertà ».  L'Italia si trova in una drammatica condizione di crisi che investe tanto le sue strutture politiche, quanto la sua economia, la vita sociale e gli stessi fondamenti della vita morale.  Una crisi che ha avuto inizio da oltre dieci anni quando la spinta al rinnovamento e al progresso globale del Paese assunse forme pericolose di contestazione radicale. Forme di contestazione che hanno condotto ad una allarmante disgregazione dello Stato da cui sperano di trarre benefici e vantaggi le forze che si sono sempre opposte alla democrazia sociale con i suoi principi di tolleranza e di responsabile scelta tra soluzioni possibili nella concreta realtà storica del momento.  Il tono dominante è la paura che già si manifesta tra la grande borghesia ed è prova di questa paura la fuga all'estero di capitali che è fra le prime cause del crollo della nostra moneta. Quella stessa borghesia che, irresponsabilmente, in questi ultimi anni ha sostenuto per calcolo momentaneo e profitti contingenti l'azione del Pci. Ora essa invece teme quei profondi rivolgimenti politici cui il Pci rinuncia per ora in apparenza, ma che continuano a costituire il nucleo centrale della concezione comunista dello stato, del rapporto tra le classi, della stessa definizione dell'uomo e del su ruolo in seno alla comunità civile.  Questa stessa paura colpisce anche modesti risparmi che vengono analizzati fuori d'Italia e convertiti in valute straniere. Anche se singolarmente valutate si tratta di somme modeste, il loro insieme portano a cifre enormi.  Si tratta di quella stessa classe borghese che in questi ultimi anni ha talvolta giocato alla rivoluzione, che per noia e sazietà non ha voluto prender consapevolezza di quei doveri, apparenti mente più modesti e severi che richiede la partecipazione ad UD reale e concreta democrazia partecipativa. Una classe che, come un apprendista stregone, si trova ora nella condizione di misurarsi con quelle stesse forze irrazionali che ha evocato.  Ancora una volta la storia sembra ripetersi, quella stessa piccola borghesia che negli anni venti, trascinata da forme di esasperato nazionalismo e da una istintiva avversione nei riguardi delle classi lavoratrici emergenti, aderì al fascismo e lo sostenne, ora è responsabile della crisi di quei valori etico-civili su cui si fonda li vita di ogni ordinata comunità nazionale.  Da qui lo smarrimento profondo, la corruzione imperante, lo scetticismo e l'indifferenza che hanno finito per mettere in dubbio gli ideali su cui si fonda la nostra Repubblica nata dalla Resistenza e regolata da una Costituzione che è una tra le più avanzate d'Europa. E' venuto meno quel principio di autorità senza il quale la legge, pur nata dalla volontà popolare, non ha più valore, e l'arbitrio, la violenza e il disordine, divengono norma di vita, insidia costante dello stesso tessuto sociale.  DEMOCRAZIA E VALORI UMANI.  Sono in molti ad aver perduto la cognizione del supremo valore della libertà, e degli aspetti negativi del totalitarismo di ogni estrazione. Nei regimi liberi pur con tutte le loro contraddizioni, le loro ingiustizie, i loro errori c'è sempre la possibilità di reagire, di combattere, di difendere i valori umani che soli possono rendere la vita degna di essere vissuta.  Nei regimi totalitari il silenzio accompagna gli scandali, la demagogia nasconde lo stato reale delle cose, l'uomo vive in condizione di radicale estraniazione, solo e timoroso di se stesso Chi ha sperimentato la dittatura fascista lo sa; chi guarda all'Urss ed ai Paesi dell'Europa Orientale non può nascondere che in quegli stati, il già discutibile progresso sociale ed economico è stato pagato con la perdita del bene inestimabile che ci fa uomini: la libertà.  Ecco perché il Psdi ritiene che il vero problema di oggi sia di combattere contro la tentazione totalitaria che si diffonde nel nostro Paese, anche se non sfugge ad alcuno che nella lotta tra totalitarismo e democrazia, i socialdemocratici si battono con armi diseguali.  Il totalitarismo ha dalla sua parte l'esibizione della forza o anche soltanto la minaccia della forza; la libertà come la giustizia non ha che la fede in un valore umano che può convincere solo chi è di già predisposto a raccoglierlo.  La forza persuade anche i più sprovveduti, la libertà, la verità e la giustizia non persuadono che coloro che ne comprendono il messaggio.  La democrazia denuncia pubblicamente i suoi errori e le sue colpe, il totalitarismo le nasconde o le riversa, non già sulla classe dirigente, ma sulla classe subalterna, sul popolo.  Nel nostro Paese, le piaghe della società son messe a nudo, la miseria, l'orrore per la corruzione, l'ingiustizia sociale hanno mille modi per presentarsi con il loro atto di accusa; nei sistemi totalitari questo non è possibile.  Nelle democrazie la denuncia contro l'ingiustizia sociale è la regola, in quelle totalitarie soltanto la voce di qualche eroe può levarsi tra il silenzio totale del mondo che lo circonda.  I delitti, le colpe, le corruzioni sono denunciati quotidianamente nelle società democratiche e i governanti di queste società sono continuamente in una incessante potenziale situazione di stato d'accusa.  Nelle società totalitarie la divinizzazione dei capi offre un quadro totalmente opposto e quando una rivolta di palazzo elimina il capo carismatico, l'adorazione si prostra immediatamente al suo successore, senza che alcun eretico si levi a contestarlo e se l'eretico si leva è messo al rogo.  Nonostante questa profonda differenza tra libertà e dittatura, una differenza che noi possiamo documentare riferendoci al fascismo che abbiamo duramente sperimentato, e al comunismo che vediamo operare negli stati dove è giunto al potere, in Italia a sono forze politiche che, più o meno apertamente, invocano la dittatura e intanto la preparano con il discredito che gettano sulle istituzioni democratiche.  GLI ERRORI DI TRENT'ANNI  Come è potuto accadere tutto questo? Perché dalle speranze della liberazione, dalla fede nelle nuove istituzioni si è giunti a questo stadio pericoloso per la stessa libertà del Paese?  Si è già detto della paura e delle tentazioni totalitarie, ma bisogna fare anche un esame delle colpe delle democrazie, soprattutto di quelle come l'Italia che sono venute meno in gran parte all'impegno assunto durante la Resistenza e la Liberazione.  Noi paghiamo ora gli errori di trent'anni di politica che non ha saputo dare una risposta adeguata ai problemi che assillano i lavoratori. Non abbiamo fatto le case per i lavoratori delle fabbriche, che, per effetto della rivoluzione industriale, la quale nel corso di questi trent'anni ha trasformato milioni di contadini in operai, si sono affollati nelle grandi metropoli del Nord e del Centro.  Non abbiamo fatto gli ospedali per assistere i lavoratori, mentre vediamo una proliferazione di case di cura alle quali solo gli abbienti possono ricorrere. Non abbiamo adeguato le scuole all'enorme aumento degli scolari, dei discenti, non soltanto dal plinto di vista della costruzione di nuovi edifici, ma anche da quello della preparazione dei docenti, il cui numero si è quadruplicato negli ultimi venti anni. Mentre prolifera la scuola privata al servizio ricchi.  Abbiamo le più belle autostrade d'Europa, ma non abbiamo risolto i problemi dei trasporti urbani e interurbani al fine di dire ai lavoratori la possibilità di recarsi dalla casa al lavoro e viceversa in condizioni e tempi decenti. Non abbiamo affrontato in modo serio, con un sistema tributario efficace le abnormi discriminazioni nel campo delle retribuzioni e dei redditi.  TRISTE ELENCO DI CARENZE.  Che cosa abbiamo fatto per alleviare il tragico problema della disoccupazione dei giovani? Che cosa abbiamo fatto per dire una risposta concreta ai problemi dei lavoratori della terra? Ai problemi del Mezzogiorno? E il triste elenco di queste carenze potrebbe continuare.  Sappiamo che queste ed altre cose i Socialdemocratici le hanno sempre dette e per esse si sono sempre battuti, ma questo non ci dispensa da un senso di colpa, perché se non siamo ascoltati è perché non abbiamo saputo conquistarci una forza sufficiente per imporre le nostre idee.  Eppure se siamo capaci di un esame cosi severo anche delle nostre responsabilità, ciò deriva dal fatto che non ci riteniamo infallibili, non ci comportiamo come il Pci che, se è sincero, dovrebbe ammettere la profonda revisione che ha compiuto della sua ideologia. Invece pretende d'aver condotto la sua battaglia politica con estrema coerenza quando si trova oggi a negare quanto sosteneva all'indomani del '45; allora presentava come modello di struttura statale, progressista e socialista quello sovietico che oggi non censura, specie dopo la tragica repressione ungherese l'invasione della Cecoslovacchia e il contrasto tra Cina e Urss. Ora lo stalinismo è censurato; ma intanto in Russia e nell'Europa Orientale si continua a vivere nelle strutture di uno stato burocratico e oppressivo: è il neostalinismo. Se riscontriamo carenze nella nostra vita democratica, ciò non deve spingerci a negare il valore di alcune conquiste sociali che si sono realizzate anche nella legislatura prematuramente interrotta.  Si pensi all'approvazione della legge sul nuovo diritto di famiglia, a quella sul voto ai diciottenni, ai provvedimenti che concernono l'elezione degli organi di Governo democratico della scuola e l'obiezione di coscienza. E all'approvazione di questi provvedimenti i rappresentanti del Psdi in Parlamento hanno dato il loro contributo. Certo molte altre leggi sono rimaste a livello di semplice progetto, di registrazione di una costante richiesta che sale dalla pubblica opinione. Ma l'interruzione della legislatura non può certo essere imputata al Psdi, anzi il partito ha tentato tutte le vie e sino all'ultimo dibattito parlamentare, per evitare l'anticipato ricorso alle urne consapevole che da esso non uscirà alcuna soluzione miracolistica alla crisi.  L'enunciazione dei punti programmatici esige prima un motivato discorso intorno alle altre forze politiche, con alcune delle quali il Psdi ha collaborato nel corso di questi ultimi decenni. Ciò è necessari o anche per individuare le responsabilità della mancata realizzazione di quelle riforme che avrebbero dovuto dare alla nostra democrazia un'avanzata caratterizzazione di giustizia sociale.  DC: FINE DI UN'EGEMONIA.  Alla DC si deve imputare l'assunzione egemonica del potere e il ruolo subalterno imposto alle forze di democrazia laica. Ciò è potuto accadere per la ricorrente tentazione integralista.  E' già stato detto che essa non ha gestito il potere nell'interesse di tutti, ma ha « occupato lo stato ».  La matrice interclassista ha impedito a questo partito, per salvare la sua precaria unità, di dar vita ad una coerente politica sociale e spesso l'ha spinto ad una sterile opposizione alle più spontanee istanze popolari per l'acquisizione di elementari diritti civili. Si ricordi l'atteggiamento della DC sul divorzio, e quello più recente sull'aborto. Puntando alla difesa di una concezione spesso irrazionale e anacronistica sul ruolo dell'uomo nella società contemporanea, la DC ha reso comprensibili e legittime quelle forme di contestazione da parte delle giovani generazioni che si sono poi trasferite nel campo politico generando l'azione dei gruppi extra parlamentari divenuta ora estremamente pericolosa per la stessa stabilità delle istituzioni.  La gestione monopolistica del potere, il progressivo distacco dei Corpi separati dello Stato ha fatto il resto. Intanto è divenuta allarmante la denuncia della collusione con uomini compromessi in scandali remoti e recenti. Ciò ha condotto alla grave perdita di credibilità delle stesse istituzioni democratiche, e al distacco tra paese reale e paese legale.  LE AMBIGUITÀ DEL PARTITO SOCIALISTA.  Per quanto riguarda il rapporto con il Psi non si vogliono qui ripetere le ragioni e l'attenta analisi politica che è stata riassunta nella mozione congressuale che ha fissato le linee del dibattito di Firenze.  In quel documento si prospetta, in una strategia di tempi medi la possibilità di dar vita ad un'area socialista capace di porre fine all egemonia democristiana e, insieme, di favorire, in un rapporto diverso con l'opposizione comunista, il graduale processo di revisione, avviato dal Pci. Ma allo stato presente il Psi, responsabile tra l'altro anche dell'anticipata fine della legislatura, prospetta una linea politica massimalista e astratta che, da un lato chiede un'alternativa di sinistra (leggi frontismo), e, dall'altra, ripiega su di una politica di collaborazione con la DC, a condizione che questa possa diventare il mezzo per un mascherato accesso del Pci al potere. Si tratta dunque di una prospettiva confusa, trasformistica, che non tiene nemmeno conto della collocazione degli altri partiti socialisti e socialdemocratici europei che hanno posto su basi diverse il rapporto con il movimento comunista.  Il Psdi postula invece un accordo con le forze sensibili all'esigenza del mutamento, sia per far maturare una scelta progressista nell'ambito della DC, sia per dare al Governo del Paese una presidenza laica e socialista ed una più marcata presenza delle forze laiche e progressiste nei ministeri chiave. E' la sola linea di avanzamento rispetto alla formula di Centro Sinistra che ha ormai esaurito il suo compito storico.  Nei riguardi delle altre forze di democrazia laica (Pri e Pli) la socialdemocrazia italiana mentre ne chiede il rafforzamento, tende però a mettere in evidenza anche le sue peculiari caratteristiche.  Nei riguardi del Pli, pur con l'assunzione di una più decisa apertura al nuovo, il Psdi fa notare che non si cancella la pesante eredità malagodiana nel giro di pochi mesi, né si aiuta il consolidamento delle istituzioni con una fuga in avanti astratta e velleitaria. Il Pli ha semmai il delicato compito di sottrarre alla destra quelle classi che concepiscono il ruolo dello stato come semplice conservazione del passato, invocano il liberismo e vorrebbero impedire quel processo di graduale miglioramento delle condizioni sociali di tutti che è aspirazione comune del periodo storico nel quale si vive. Solo con un così radicale impegno sarà possibile liquidare i residui del fascismo di cui si fa ancora portatore il Msi-Dn nei riguardi del quale i socialdemocratici, forti del loro passato, ribadiscono la ferma condanna morale. Anzi essi considerano la presenza e l'azione di questo partito come la dolorosa testimonianza della carenza di coscienza democratica del nostro popolo, la stessa che Gobetti denunciò con fermezza prima della sua morte.  Nei riguardi del Pri, i socialdemocratici ribadiscono il giudizio di sempre; si tratta di forza democratica che ha tentato (ma non sempre v'è riuscita) di saldare la tradizione mazziniana con i propositi del Partito d'azione.  Ma proprio per questo, come nella discutibile proposta della distruzione tra politica dei contenuti e degli schieramenti, il Pri ha lavorato con il respiro breve del giorno per giorno, alimentando il pericoloso rinascere del mai vinto trasformismo. Ciò lo ha condotto ad assumere il ruolo di mosca cocchiera, a vagheggiare una sorta di esecutivo di tecnocrati cui si accompagnerebbe in concreto l'alternanza di quella tensione ideale che deve sempre presiedere é regolare l'attività politica in quanto tale.  Il Pri conduce inoltre una politica contraddittoria: da un lato si fa portavoce della Confindustria, dall'altro si fa promotore di iniziative politiche che finirebbero per collocare il Pci nell'ambito della maggioranza.  NOI E I COMUNISTI.  Nei riguardi del Pci i socialdemocratici (pur consapevoli della timida revisione che questo partito ha compiuto sul piano dell'ideologia) riconfermano le distinzioni profonde di sempre. Essa nasce dal distacco tra la concezione democratica e socialista e concezione totalitaria. Le ragioni della diffidenza stanno anche nell'assoluta mancanza di impegno da parte del Pci a compiere, a livello di militanti, quella revisione storica che già lo ha condotto a dare giudizi accettabili sulla scissione del '21, sulla svolta del 1930, sulla politica estera di Stalin che si concretò sul patto di non aggressione con la Germania nazista causa non ultima della 2a guerra mondiale.  Tale revisione è anche più necessaria per quanto riguarda la storia di questi ultimi trent'anni, poiché vi è certo una visibile frattura tra la politica del primo dopoguerra e quella che si apre con il Memoriale di Yalta scritto da Togliatti undici anni dopo la morte di Stalin.  Da quella politica sono anche derivati errori che pesano sulla situazione presente, non ultima l'insistenza sulla necessità di radicali e traumatici mutamenti che hanno fatto nascere quei gruppi extraparlamentari che minacciano le istituzioni e possono determinare preoccupanti contraccolpi a destra.  Fino a quando il Pci non avrà spezzato i legami che lo legano all'imperialismo sovietico, ogni professione di fedeltà alla Nato apparirà astratta e velleitaria. Il Pci rimane dunque una forza politica che se dovesse registrare ulteriori consensi, potrebbe portare l'Italia fuori dell'Alleanza atlantica e della Comunità Europea. Da qui il rifiuto del Psdi ad ogni collusione con il Pci, la sua ferma opposizione ad ogni politica frontista, la sua avversione al compromesso storico, la sua proposta ad un accordo politico di lungo respiro tra tutte le forze autenticamente democratiche e progressiste.  IL CONSOLIDAMENTO DELL'ORDINE DEMOCRATICO.  Esso passa attraverso il ripristino dell'assoluta validità e rigore delle leggi votate da un libero Parlamento, si realizza con il rafforzamento delle forze di polizia cui va la riconoscenza del Paese per i compiti cui attendono, e con quella riforma dei codici che si attende da troppo tempo.  In tale ambito deve essere visto anche il potenziamento della magistratura e la difesa della sua autonomia, affinché non ci sia neppure il sospetto che la giustizia possa diventare di parte.  L'ordine democratico non ha nulla in comune con l'oppressione che caratterizza i regimi totalitari, ma non può neppure fondarsi sulla debolezza che genera anarchia e disordine.  I tentativi golpisti che si sono manifestati a più riprese e che hanno rivelato una comune matrice fascista, non si sarebbero manifestati se le stesse strutture preposte a garantire l'ordine democratico non si fossero rivelate carenti.  E' dunque necessario affrontare in maniera organica il problema della crisi della giustizia, della riforma del sistema carcerario, e della lotta alla criminalità come momento di superamento di strutture anacronistiche di carattere fascista.  I GIOVANI E LA SCUOLA.  Il processo di sviluppo della scuola italiana non ha certamente seguito quello della società. Con estremo ritardo rispetto al dettato costituzionale si è proceduto a riforme slegate tra loro, prive di una concezione unitaria del significato autentico dell'educazione nell'ambito di una struttura democratica aperta.  Forme autoritarie sono state lente a morire, e lo stesso concetto di cultura è rimasto ancorato a vecchi schemi in cui viene privilegiata una concezione formalistica dell'umanesimo classico e la stessi formazione scientifica è puramente formale.  Da qui la contestazione giovanile che ha assunto forme pericolose specie se si guarda ai risultati raggiunti. La scuola per i mezzi finanziari che assorbe, non appare affatto pari ai compili che oggi da essa esige la comunità nazionale. Ancora oggi si aspetta la riforma della scuola media superiore e quella dell'università che non ha certo superato il punto critico dopo l'approvazione dei provvedimenti urgenti. La stessa creazione degli organi collegiali, non è riuscita a colmare la frattura tra scuola e vita sociale.  In questo campo è necessario ripristinare la serietà degli studi, senza che da ciò si generi un ritorno all'autoritarismo. Si vuole solo che la Scuola, in ogni ordine e grado, garantita l'uguaglianza di tutti i cittadini, resi operanti provvedimenti atti a farla gratuita e a considerarla come il primo dovere della società, recuperi quella capacità di formazione che oggi ha perduto.  Non si vuole certo tornare ad un tipo di cultura che postula l'evasione e tende a concepire l'arte secondo il concetto crociano dell'autonomia. La matrice ideologica del Psdi è chiaramente storicistica. Da qui l'esigenza di uno stretto rapporto tra cultura e società, tra arte, letteratura e storia.  La cultura inoltre non può né ridursi a fatto di élite, né pretendere di richiamarsi a valori perenni ed universali. Ma va evitato lo scadimento dell'impegno a pura propaganda, si debbono combattere le forme della massificazione che riduce il fatto culturale all'assunzione di formule non conquistate con assidua e personale ricerca, ma assunte in maniera superficiale e sotto la spinta della moda.  La stessa informazione, se vuole davvero essere democratica, deve impegnarsi ad evitare i giudizi unilaterali e faziosi, ma non 'esigenze illuministiche della tolleranza e della pluralità delle voci. Solo così la cultura politica potrà, attraverso i suoi organismi e strutture, diventare elemento decisivo nella formazione di una mentalità problematica e non dogmatica, aperta al nuovo, ma capace di portare innanzi gli elementi ancora validi della tradizione.  I DIRITTI CIVILI DI UNA SOCIETÀ IN SVILUPPO.  Viviamo in un Paese cattolico; la tradizione religiosa e spesso l'etica civile si richiamano ai principi religiosi. Il Psdi si ricollega invece alla tradizione del laicismo, pur nel doveroso rispetto della fede del singolo. Ciò che invece non è più consentito, perché anacronistico rispetto ad una società che ha conosciuto una indiscutibile maturazione civile, è la frequente interferenza del mondo ecclesiale nella vita pubblica.  Per questo è necessaria ed urgente una revisione del Concordato, così da cancellare gli aspetti negativi dei Patti lateranansi che vennero stipulati nel periodo del fascismo.  In tale prospettiva si colloca anche la rivendicazione dei diritti civili, come quello del divorzio (in casi specifici e limitati) alla cui sanzione legislativa il Psdi ha contribuito in larga misura, e quello per la maternità cosciente e consapevole che dovrà essere ripreso nel nuovo Parlamento.  Il Psdi riconosce anche la validità delle rivendicazioni della donna anche se ritiene che l'acceso femminismo possa, alla lunga, contribuire all'ulteriore crisi dell'istituto familiare. Anche su questo problema è opportuno che l'esigenza della libertà non diventi una legittimazione dell'anarchia.  PER LO SVILUPPO DELLE AUTONOMIE LOCALI.  L'ordinamento regionale voluto da quelle forze politiche, come il Psdi, impegnate a porre lo Stato al servizio del cittadino, e a rendere concreta la partecipazione alle scelte riguardanti la comunità, deve essere rapidamente completato.  Un'intera legislatura regionale è stata perduta nella redazione degli Statuti e nella lunga e defatigante battaglia per ottenere dal potete centrale la necessaria autonomia.  Va anche detto che le nuove strutture sono spesso servite a creare una burocrazia elefantiaca, così che in periferia si sono puntualmente ripetuti errori e difetti dell'apparato centrale.  La stessa politica regionale è apparsa spesso inferiore alla gravità dei compiti e l'estrema politicizzazione dei problemi ha reso difficili quelle soluzioni operative che dovevano essere trovate ne l'interesse di tutti.  E' urgente la riforma della Finanza locale per rendere concreta l'autonomia degli enti territoriali (comuni, comprensori, province, regioni), alcuni dei quali dovranno essere snelliti o soppressi. La persistenza nella difesa di vecchie Strutture e l'accrescimento eccessivo delle nuove, pur giustificati con la giusta esigenza della partecipazione rischia di creare conflitti di competenze e tortuosi iter legislativi che sono in contrasto con la necessità di un rapido e costruttivo intervento.  E' da garantire inoltre una concreta armonia tra programmazione nazionale e regionale e una inevitabile uniformità delle strutture se non si vuole tomaie al pericoloso particolarismo duro a morire in un paese dove ogni centro abitato ha una storia a sé.  E questo senza soffocare tradizioni, cultura, esigenze locali che debbono vivere come passato visibile.  MORALIZZAZIONE E RINNOVAMENTO DEI PARTITI.  E' opinione comune che l'attuale crisi del Paese è da imputare anche alla torbida atmosfera di Scandalismo che ha contrassegnato questi ultimi anni.  Sembra ripetersi quell'autunno del Risorgimento, che vide davvero il declino di quella tensione morale e civile che aveva determinato e accompagnato le lotte per l'indipendenza nazionale.  Così sembra giunta al naufragio quella classe politica che pure ha avuto il merito storico d'aver combattuto il fascismo e d'aver partecipato alla Resistenza.  Da qui l'esigenza di giudizi equi ma rapidi accompagnati dall'esemplare condanna dei corrotti. La sfiducia nella possibilità di fare giustizia, mina alle basi la credibilità delle istituzioni repubblicane.  E' necessario richiamare in vita il principio secondo il quale chi esercita il potere, deve farlo per servire la comunità dei cittadini. In questo disegno deve essere visto anche il rinnovamento dei partiti, che non può essere condotto avanti secondo i principi di un discutibile giovanilismo. Solo se i partiti avranno la forza di consentire l'emergere di forze nuove, solo se la recuperata credibilità spingerà i cittadini ad accettarne la milizia e la disciplina, essi potranno diventare il momento necessario di sintesi dell'attività e delle proposte di tutte le forze sociali.  Il Psdi ritiene che la funzione dei partiti sia oggi più decisiva e indispensabile di ieri, dal momento in cui anche la tentazione del pansindacalismo ha rivelato i suoi pericoli.  Il Psdi ha con strenua coerenza operato perché l'idea dell'Europa imita diventasse realtà; non ha ceduto davanti alle difficoltà, né ha accettato soluzioni parziali che lasciarono sussistere i vecchi limiti e pericoli del nazionalismo, come l'idea gollista dell'«Europa delle patrie» che torna ancora, sia pure mascherata in formule di aspetto diverso, ma di identica sostanza. Il fatto che nella maggior parte dell'Occidente europeo siano alla guida degli Stati i partiti socialdemocratici rafforza la sua speranza che nel 1978 si possa giungere all'elezione del Parlamento europeo in maniera diretta.  Sarà il primo passo per giungere all'unificazione politica del continente, resa necessaria sia per l'armonico sviluppo economico, sia per una comune politica energetica, sia per la ricerca tecnologica indispensabile per colmare il gap che ci separa dagli Usa.  Il rafforzamento dell'unità europea potrà essere determinante nel trasformare la precaria politica della distensione in una feconda e durevole collaborazione tra tutti i Paesi del mondo, e in particolare con quelli emergenti, indipendentemente dai regimi politici che li reggono.  Il Psdi opera perché l'Italia rimanga saldamente ancorata alla Nato, perché tale alleanza militare si ampli, sino a divenire durevole collaborazione economica, tecnica, sociale tra gli stati membri e, in prospettiva, costituisce la premessa per il superamento dei blocchi contrapposti. L'amicizia con gli Usa, la convinzione che la grande confederazione nord americana costituisce un elemento concreto nella difesa della libertà, non impedisce però l'autonomia del giudizio su eventi storici particolari in cui affiorano talvolta le esigenze proprie di una grande potenza.  Proprio per le ragioni che si so dette, la socialdemocrazia italiana, nell'atto stesso di condannare l'imperialismo sovietico, si oppone al neocapitalismo e lavora perché, nel mondo, ogni popolo pervenga all'autodecisione e scompaia ogni forma di asservimento politico ed economico.  LE ELEZIONI E LE PROSPETTIVE DELL'ECONOMIA.  Se il risultato delle elezioni politiche del prossimo 20 giugno confermasse l'avanzata del Partito comunista italiano, i contraccolpi di un simile evento non tarderebbero a riflettersi sul sistema economico del nostro Paese.  Quel risultato ci dirà dunque se il Pci avrà domani il diritto di proiettare nella società civile e nelle istituzioni economiche l'immagine della propria organizzazione fondata sul «centralismo democratico».  Occorre aver chiaro in mente che il Pci resta ancora inidoneo a gestire il sistema economico fondato sul mercato. Infatti questo sistema deve la propria efficienza al principio del decentramento delle decisioni, ed è condannato ad un inarrestabile declino se tale regola viene in qualche modo conculcata dalla logica opposta del «centralismo democratico».  IL PCI AL GOVERNO AGGRAVEREBBE LA CRISI.  Pertanto l'affermazione elettorale del Pci e la formazione di una coalizione di governo in cui il Pci fosse forza predominante, lungi dal costituire il presupposto di una più celere uscita dalla crisi, non sarebbe che l'avvio di una progressiva stagnazione delle iniziative imprenditoriali e quindi dell'intera economia.  La prospettiva del calo del saggio di accumulazione che verrebbe inevitabilmente a verificarsi, deve togliere sin d'ora ogni residui illusione a quanti coltivano la fiducia di un miglioramento collegato al successo del partito comunista.  Questo è vero sia per la classe operaia e per la piccola e media borghesia che spera di avanzare socialmente elevando il proprio reddito, sia per tutti coloro che vedono nel successo del Pci la garanzia di un ordine più rigido contro i vari elementi di disordine collegati al funzionamento del sistema democratico.  La presenza egemonica e integralista della Democrazia cristiana, soffocando le forze dell'area socialista, ha consentito al Pci di impadronirsi di uno spazio elettorale e politico che nei paesi dell’Europa occidentale appartiene alle socialdemocrazie.  Ciò non significa che il Pci si sia convertito in una forza socialdemocratica. In mancanza di una completa e approfondita revisione ideologica, dobbiamo concludere che esso tende a far propri valori e contenuti del socialismo democratico al solo scopo di estendere la propria influenza sui ceti medi e più in generale su quelle componenti della società italiana più preparate e dinamiche, e quindi maggiormente deluse e disorientate dalla politica fallimentare della DC.  Per questo il Pci non è in grado di garantire, come invece è accaduto per le socialdemocrazie europee, che si possano compiere grandi trasformazioni sociali gestendo e guidando l'economia nel pieno rispetto delle esigenze di decentramento decisionale che il mercato impone.  Il 20 giugno offre quindi agli elettori italiani la grande occasione per bocciare definitivamente la gestione clientelare e parassitaria dell'economia messa in atto dalla DC, per respingere il modello centralista comunista e per aprire la strada alla grande economia riformatrice socialdemocratica gestita democraticamente nell'interesse e sotto il controllo della collettività.  CARENZA DI POLITICA ECONOMICA.  La lunga e profonda crisi economica che attraversiamo ha origini lontane. Tanto in Italia quanto in altri paesi industrializzati, essa in sé rispecchia l'imprevidenza, la superficialità degli interventi, i tenaci aspri contrasti tra le classi sociali, la mancanza di una politica economica.  I prezzi sono saliti rapidamente, a tassi che la successiva crisi energetica ha elevato in modo inusitato.  Una dura restrizione del credito con obiettivi deflazionistici è stata la cara seguita, cura che ha provocato la caduta della produzione e dell'occupazione e ha imposto e impone tuttora immensi sacrifici, specie ai paesi che, come l'Italia, non hanno risorse di materie prime e di petrolio.  Va precisato comunque, non a nostro conforto o parziale discolpa, ma come presa d'atto della realtà, che la crisi supera i confini politici ed ideologici coinvolgendo i paesi dell'area comunista non meno di quelli dell'area occidentale.  In Italia l'inflazione e la deflazione hanno avuto ed hanno ripercussioni maggiori per molti motivi, e soprattutto per l'inadeguatezza della nostra politica economica che è stata costretta ad operare con strutture pubbliche in via di sgretolamento.  Il rifiuto della programmazione ha condotto ai fenomeni tipici di una economia incontrollata e cioè ad un'insensata e sommamente ingiusta distribuzione del reddito, all'aumento insostenibile dei costi del lavoro, alla rincorsa tra prezzi e salari, all'esaltazione di ogni forma di rendita, alle spinte corporative non solo di settore, ma anche di fabbrica e di ufficio. Chi ha avuto più forza ha imposto la sua legge. La corsa al benessere è stata un arrembaggio alle risorse del Paese.  La mancata attuazione della programmazione economica, nel decennio ha impedito ai governi di centro sinistra di conseguire il grande obiettivo della trasformazione della nostra società e del rinnovamento della nostra struttura sociale ed economica.  I grandi partiti hanno contribuito in vario modo a frapporre ostacoli al raggiungimento di questo obiettivo.  In primo luogo la Dc, che nonostante le affermazioni verbali di adesione, in realtà ha osteggiato la programmazione, che le avrebbe impedito di gestire il potere in modo totalitario e paternalistico.  Il Partito comunista volendo impedire una razionale gestione dell'economia che avrebbe drasticamente ridotto il suo spazio di manovra politica, ha dato man forte al disegno strisciante della Democrazia cristiana di boicottare la programmazione.  Ma anche il Psi che più fermamente sembrava credere in qusto nuovo modo di condurre lo sviluppo del paese, forse non ha saputo sostenere questo disegno con un’azione incisiva e concreta, isterilendosi invece in battaglie di principio che hanno lasciato largo spazio alle manovre sotterranee degli avversari.  Il fatto è che questi partiti, non volendo alienarsi la simpatia di alcuno, persistono nel disegno assurdo di voler promettere ti per accontentare tutti e quindi rifiutano il concetto di programmazione economica che implica necessariamente delle scelte.  L'impossibilità di programmare l'economia ha reso il F inerme rispetto alla crisi.  LE DIFFICOLTÀ DELL'ECONOMIA.  Nei tempi più recenti la direzione e la gestione della nostra economia hanno risentito pesantemente della instabilità politica più che delle difficoltà economiche interne e internazionali; le stesse vicende della lira sono esaltate da incertezze e dai timori per il futuro politico del nostro paese.  I motivi economici della crisi che il paese attraversa, crisi che appare ognor più grave, sono ormai in sottordine motivi di ordine politico.  La grave caduta della lira ha ingigantito i vecchi Problemi di un rilancio concreto del nostro sistema economico e ne ha proposto di nuovi e di ben più ardui, tra cui quello di mantenere il normale flusso dei rifornimenti di materie Prime dall'estero.  Un cambio della lira che si deteriora nel tempo significa un aggravamento della nostra bilancia commerciale per il grande costo, che Possono raggiungere le altre valute; significa inoltre l'aumento delle tensioni inflazionistiche che innescano in forma anche inusitata nuovi processi di aumenti dei prezzi interni, dei salari e dei costi.  La perdita del potere d'acquisto della lira nei confronti del dollaro e delle altre valute pregiate non rispecchia d'altra parte in alcun modo le condizioni della nostra economia la quale, anzi stando alle cifre, avrebbe più elementi per difendere il cambio che per indebolirlo.  Il deficit della bilancia commerciale, che era di 7.000 miliardi circa alla fine del 1974, si è ridotto a 2.300 miliardi alla fine 1975. Anche i Prezzi al consumo sono passati da un incremento medio annuo del 25% nel 1974 ad un incremento medio dell'11 % nel corso del 1975.  Negli ultimi mesi dell'anno scorso la caduta della PRODUZIONE industriale è risultata decelerata notevolmente e nei primi tre mesi di quest'anno già si notavano i sintomi di ripresa.  Le nuove misure predisposte dal governo nell'ambito dello concertazione con i paesi della Cee Possono fronteggiare momentaneamente la situazione, ma non possono reggere le sorti della lira per molto tempo.  Occorre provvedere a un disegno organico di politica congiunturale e Strutturale, rovesciando la situazione che da alcuni anni è venuta creando. Vanno modificate le procedure di predisposizione e le misure di intervento dei pubblici poteri. Non si può cioè continuare con provvedimenti che si prendono a grande fatica e poi si applicano con estremo ritardo, e provvedimenti che non vengono presi e che sono aspramente discussi prima che siano conosciuti.  Altrimenti accade ciò che è accaduto in questi mesi. La ripresa è venuta, negli altri  paesi sta producendo i suoi frutti nel nostro no, perché noi siamo giunti preparati all'appuntamento.  Provvedimenti urgenti anche a carattere Strutturale, non sono mancati in questi ultimi tempi, ma essi o non hanno sortito effetti apprezzabili o sono caduti, oppure, ancora, languono in attesa di decisioni, per la mancanza di una volontà politica comune.  Ogni nuovo provvedimento, ogni nuova intesa cade o si perde, lungo la strada dell'approvazione parlamentare, mentre il Paese e il sistema economico attendono misure e indicazioni per uscire al più presto dalle attuali grandi difficoltà.  La crisi che sta piegando la nostra economia è anche la crisi del modo di governare della DC tra il trascurato, l'improvvisato e il rassegnato, che più non possiamo tollerare.  Il Paese ha in sé, nelle sue capacità produttive, nei lavoratori, negli impianti e nelle attrezzature, grandi capacità di ripresa.  Ma il Paese in tanto può avvalersi di queste sue capacità e potenzialità, in quanto si sappia comporre i dissidi politici e sociali, in quanto i partiti democratici sappiano riprendere la via di un'intesa costruttiva e riacquistare la fiducia in se stessi.  La situazione economica può essere rapidamente risanata, solo che lo si voglia fermamente fare in sede politica e si sappia guidare il Paese in questo grande impegno.  LOTTA ALL'INFLAZIONE E DIPESA DELL'OCCUPAZIONE.  Due obiettivi sono oggi assolutamente prioritari non soltanto sotto l'aspetto economico, ma anche sotto l'aspetto politico e sociale l'obiettivo della lotta serrata all'inflazione e l'obiettivo dell'occupazione.  Ogni indugio è grande colpa, ogni ulteriore gioco politico è dissennato.  Se non fermiamo l'inflazione sarà difficile evitare nei prossimi anni altre cadute del reddito nazionale anche più ampie di quella verificatasi nel 1975.  La lotta all'inflazione e il sostegno dell'occupazione si configurano quindi come i due obiettivi immediati da cui non sono certamente disgiunti sacrifici di tutti sia nelle richieste salariali che nei profitti.  La difesa del valore interno ed esterno della moneta deve essere considerata, insieme con l'obiettivo del mantenimento all 'economia italiana dei caratteri di mercato aperto e di integrazione con gli altri sistemi economici della Cee, come un vincolo per il gioco delle parti sociali, per il risanamento della finanza pubblica e quinti, come un punto fermo cui ancorare la politica economica di congiuntura e la politica di programmazione a medio termine.  Difesa della moneta significa garanzia del salario reale. Questa garanzia è oggi una condizione non più rinviabile per una dinamica della distribuzione del reddito al riparo dalle tensioni inflazionistiche.  Negli ultimi mesi sono stati commessi gravi errori, che il nostro Partito ha più volte stigmatizzato, nella gestione della politica monetaria.  Questi errori hanno aggravato la caduta della lira e le tensioni inflazionistiche; ma essi non sono che il sintomo dell'incapacità della classe politica democristiana di adottare una politica economica che persegua congiuntamente l'obiettivo della lotta all'inflazione e della difesa dell'occupazione.  RIPRENDERE IL CAMMINO VERSO UNA SOCIETÀ NUOVA.  Inflazione e disoccupazione non sono tuttavia esclusivamente il frutto di fenomeni congiunturali e quindi non si possono debellare solamente con misure di breve termine e di limitato respiro.  Occorre rimeditare sul processo di sviluppo di questi ultimi anni, se vogliamo che la nostra democrazia, ancora così giovane, non sia seriamente minacciata dagli sconvolgimenti sociali che l'inflazione e la disoccupazione inevitabilmente scatenano quando raggiungono permanentemente certi livelli e se non vogliamo perdere i valori insostituibili della libertà.  Venti e più anni di intenso e travolgente sviluppo economico, caratterizzati da un rapido e spesso imprevisto mutamento dei modi di vita, il cambiamento radicale imposto dal passaggio da una civiltà contadina e artigianale ad una società industriale, l'indirizzo consumistico assunto dallo sviluppo economico generalizzato, non possono passare invano. Essi hanno prodotto situazioni che bisogna avere il coraggio di affrontare adattando le strutture ai cambiamenti prodotti ed effettuare le scelte che debbono guidare l’avanzamento della società secondo fini di giustizia, di certezza diretti e anche dei doveri, di partecipazione generale alle sorti della società civile. Ciò vuoi dire crescita della democrazia politica ed economica, nella quale il lavoratore trovi lo spazio che la socialdemocrazia da lungo tempo rivendica.  Bisogna produrre di più e consumare di meno per fare le basi economiche, per adeguare la rete dei trasporti urbani ed extra urbani, per rimediare ai guasti di una politica sanitaria volta all'interesse privato anziché pubblico, per uscire da una situazione insostenibile nell'ambito della scuola e dell'università.  La società italiana ha bisogni sociali urgenti da soddisfare. Ha bisogno di una pubblica amministrazione che funzioni, di una finanza pubblica che svolga un'effettiva politica di distribuzione del reddito e che non sperperi le risorse del Paese.  La società italiana ha bisogno di investimenti nell'agricoltura e nell'industria, di posti di lavoro in patria così da eliminare l'emigrazione forzata, di una previdenza sociale che non attenda anni per erogare la prima rata di pensione al lavoratore che lascia il lavoro per vecchiaia o per invalidità, di una struttura sanitaria che a fronte degli ingenti mezzi di cui dispone, esplichi servizi efficienti, di una politica urbanistica e di assetto territoriale volta a tutelare l'interesse della collettività.  La società italiana ha bisogno di uno Stato efficiente, che acquisisca ogni forma di rendita e colpisca le evasioni fiscali.  LA GRAVE CRISI NEL QUADRO ISTITUZIONALE.  Un nuovo discorso sulla programmazione presuppone in primo luogo quello sugli strumenti per questi impegnativi interventi, per primo per la finanza pubblica.  L'Italia non ha più un ordinamento giuridico e istituzionale che possa chiamarsi Stato, se per Stato si intende un centro effettivo di poteri e di funzioni. L'Italia manca di una pubblica amministrazione, di un insieme di uffici centrali e periferici in grado di funzionare in modo soddisfacente.  Non c'è provvedimento economico che passando per la pubblica amministrazione, non richieda quattro o cinque anni per diventare operativo. Gli stanziamenti di spese in conto capitale del bilancio dello Stato degli Enti Locali da li organi politici si traducono in spese effettive solo dopo molti anni.  Giustamente si afferma che non riusciamo a passare dalla programmazione degli stanziamenti alla programmazione della spesa effettiva.  Le cause di questa situazione in parte sono retaggio di antichi mali del nostro Paese, della mancanza di una classe dirigente, dello scarso senso dello Stato del partito cattolico, della persistente influenza delle vecchie leggi fasciste che hanno accentuato e perpetuato l'immagine di uno stato accentratore e totalitario.  Ma anche i trenta anni di democrazia hanno le loro grandi, responsabilità nella situazione in cui si trovano le nostre istituzioni, se non altro per aver assecondato le tendenze in atto nella pubblica amministrazione.  E' qui in realtà la ragione di fondo del fatto che il socialismo democratico non ha oggi in Italia quello spazio che i suoi ideali si sono guadagnati nella mente e nel cuore della maggioranza.  Un socialismo che persegue gli ideali della giustizia della democrazia e del progresso sociale, non ha alcuna possibilità affermazione in un paese in cui lo Stato non sia in grado di attuare il progresso della società, che esso propone.  Per il socialismo democratico lo Stato è il modo di essere una società libera, secondo un processo che sempre più identifica stato e società.  Lo Stato deve essere di tutti, attraverso la più ampia partecipazione dei cittadini alle decisioni ai diversi livelli di governo ma esso deve anche essere in grado di dare corso prontamente alle decisioni liberamente prese.  Lungo queste linee deve muoversi secondo noi l'impegno di riforma dello Stato. A questo impegno deve collegarsi quello di dare pieno e completo sviluppo alla presenza e alle attività delle Regioni al di fuori di qualunque remora e di qualunque tentativo di comprimerne le funzioni. Stato e regioni, armonicamente coordinati in base alla costituzione sono il binomio su cui deve fondarsi il rilancio della iniziativa pubblica nel Paese.  Per questo alle regioni occorre riconoscere piena autonomia anche sul piano finanziario e delle procedure di spesa, per evitare il perpetuarsi, anche a livello locale, dell'esempio di lentezza e di inefficienza dell'Amministrazione Centrale.  La ripresa del paese significa anzitutto un immediato rilancio della programmazione economica e sociale come metodo e come strumento per risolvere i problemi più urgenti e soprattutto la crisi di struttura onde evitare il frequente e più rapido ripetersi di ristagni e ricadute.  Accanto a un piano pluriennale della finanza pubblica nel suo complesso (stato, aziende autonome, regioni, enti locali, imprese pubbliche, enti di previdenza) aggiornato di anno in anno, dobbiamo costruire o porre un quadro di riferimento contenente le ipotesi alternative di sviluppo in conformità alle risorse disponibili, in un piano annuale di applicazione delle scelte e di correzione degli inevitabili sfasamenti, un bilancio dello Stato come principale strumento dell'azione pubblica nel campo economico e in quello sociale.  Senza una programmazione così intesa e applicata, tenendo conto delle esperienze fin qui maturate, ogni discorso sulla crescita economica e sociale non può che essere disordinato, affollato di obiettivi inconciliabili con le risorse e con i tempi tecnici di attuazione delle direttive, disatteso nelle sue principali articolazioni.  Gli stessi programmi di riconversione dell'industria e di sviluppo del Mezzogiorno, che tanti impegni finanziari e, più in generale, di risorse sembrano richiedere, non potranno essere svolti senza una loro collocazione nella programmazione della spesa pubblica, nel quadro di riferimento, nel piano annuale e nel bilancio dello Stato, i quali tengano conto delle compatibilità tra risorse e impieghi nel rispetto delle scelte prioritarie.  Senza la qualificazione e l'efficiente gestione della spesa pubblica non è infatti possibile avviare un nuovo ciclo di sviluppo in cui siano privilegiati i momenti di qualità e di riforma delle strutture sociali. E' altresì evidente che nessun impegno di tal genere può essere definito e portato avanti se non attraverso la dialettica e la concertazione delle parti sociali.  Possibile sede di questo confronto potrebbe essere un organismo come il Cnel, chiamato a svolgere un'attività utile e fattiva di appoggio e chiarificazione della politica di programmazione economica, come organo di collegamento tra Parlamento e Governo, e come filtro delle varie istanze sociali, grazie alla sua composita costituzione.  Ciò non esclude la possibilità che tale confronto su temi più specifici avvenga in altre sedi appropriate.  Lo Stato italiano ha una struttura giuridica arretrata rispetto all'evoluzione dei rapporti sociali ed economici.  Prima di ogni altro si impone dunque il problema della legge sulla presidenza del consiglio dei ministri, in attuazione all'art. 95 della Costituzione; la promulgazione di questa legge è indispensabile per la programmazione, che è, per sua natura, politica di coordinamento di ogni aspetto dell'attività di governo o di impegno per il futuro.  E' anche giunto il momento della costituzione all'interno del governo di più vicepresidenze incaricate del coordinamento dei vari indirizzi della politica economica e finanziaria, di quella sociale, della politica estera, della politica scolastica e di tutti gli altri settori dell'attività dello Stato.  Lungo questa linea appare prioritaria la costituzione di un ministero dell'economia, incaricato di elaborare o attuare la politica di programmazione, costituzione che potrebbe avvenire in un primo tempo concentrando nel Ministero del Bilancio le funzioni della Ragioneria generale dello Stato, attualmente esercitato nell'ambito del Ministero del Tesoro, e quello di controllo dei prezzi attualmente facenti capo al ministero dell'Industria.  Alla riforma dell'ordinamento al vertice dello Stato deve accompagnarsi quella del pubblico impiego e il completamento della riforma tributaria. Nell'ambito del pubblico impiego è necessario promuovere misure improntate all'aumento della produttività, insistendo in modo specifico sulla mobilità del personale.  Senza questi provvedimenti non sarà possibile in futuro assicurare al dipendenti pubblici una dinamica retributiva analoga a quella dei dipendenti del settore privato.  L'ordinamento tributario vigente premia le politiche di spesa pubblica meno attente ai problemi di compatibilità finanziaria complessiva; soprattutto in materia di imposte indirette, occorre pertanto restituire agli enti locali e alle regioni una capacità impositiva tanto più piena ed efficace quanto più s'allarga la sfera dei loro poteri di intervento pubblico.  La riforma si è proposta l'obiettivo della semplificazione dell'ordinamento tributario che ora occorre proseguire facendo in modo che a livello locale la politica della spesa sia posta in stretta relazione di compatibilità con quella delle entrate. Ciò non significa che lo Stato debba abbandonare i propri compiti di riequilibrio e di sviluppo; in questa ipotesi, al contrario, tale intervento potrebbe rivelarsi assai più efficace.  RICONVERSIONE E PARTECIPAZIONE.  La riconversione industriale e l'alleggerimento della situazione finanziaria delle imprese sono la via obbligata da seguire per ridare forza e competitività alla nostra industria dopo le profonde modificazioni delle ragioni di scambio e nella divisione internazionale del lavoro avvenute in seguito all'aumento dei prezzi delle fonti energetiche e delle materie prime.  Tre sembrano gli strumenti idonei per affrontare questo problema entro tempi ragionevoli. La trasformazione, ove opportuna dei debiti a breve termine delle imprese in debiti a medio termine; un credito agevolato oculato e selettivo; la creazione di presupposti per il richiamo del capitale di rischio.  Proprio ai lini di una rapida ed efficiente erogazione del credito agevolato appare necessario che la materia degli incentivi finanziari sia riveduta e meglio regolata affidando al Mediocredito centrale i fondi per le imprese industriali minori, sia per gli investimenti ordinari la riconversione degli impianti; affidando agli altri istituti speciali di credito i fondi per la riconversione della grande industria, responsabilizzando questi istituti nell'accertamento e, nella destinazione dei finanziamenti; assegnando ai Cipi (Comitato interministeriale per la politica industriale) o ad altri organi che si vorrà creare, non compiti di decisione e gestione per i singoli finanziamenti, ma un ruolo di indirizzo, di controllo e di ricorso come quello svolto dall'ombudsman negli altri paesi socialisti democratici.  In questo quadro non può non trovare la giusta considerazione un nuovo modo di intendere i rapporti interaziendali con LA partecipazione dei lavoratori alle decisioni dell'impresa.  I modi ed i tempi di questa Partecipazione non hanno ancora purtroppo, contorni ben precisi sia per le esitazioni delle organizzazioni sindacali, sia per quelle degli imprenditori.  Il processo per una maggiore partecipazione dei lavoratori alle decisioni e per un loro maggior potere rimane uno degli obiettivi fondamentali del socialismo democratico per il quale il nostro Partito lotta da sempre.  Occorre dunque procedere al più presto ad una prima sperimentazione nel sistema industriale italiano di forme di cogestione delle imprese: nella prossima legislatura i socialisti democratici presenteranno una proposta di legge per attuare la cogestione paritetica nelle imprese a partecipazione statale con più di duemila dipendenti.  LA RIPRESA DELL'AGRICOLTURA.  L'agricoltura è il settore produttivo che la politica economica ha più trascurato.  Il pesante deficit della nostra bilancia alimentare, che ogni anno ci fa perdere migliaia di miliardi di valuta pregiata, ci ripropone in tutta la sua importanza il problema della crisi della nostra agricoltura. Lo strapotere della DC in questo campo ha portato ad una situazione insostenibile. Il Psdi, tradizionalmente favorevole alla cooperazione ed alla piccola proprietà agricola, ritiene che si debba senza indugi procedere al rilancio del settore agricolo e zootecnico, maggiormente responsabili del deficit della nostra bilancia agricolo-alimentare. Occorre avviare rapidamente a conclusione i numerosi programmi di sviluppo dell'agricoltura irrigua, soprattutto nel Mezzogiorno, dando così la certezza della produzione a vaste aree agricole, i cui risultati produttivi sono ancora legati agli eventi meteo-climatici.  Essenziale per la ripresa dell'agricoltura è inoltre il potenziamento dell'industria di trasformazione dei prodotti agricoli e dell'industria per la produzione di mezzi tecnici.  Le partecipazioni statali dovranno svolgere un ruolo primario per il conseguimento di questi obiettivi. Contando anche su un'efficiente industria trasformatrice i contadini avranno maggiori garanzie di collocare i prodotti a prezzi non vessatori; si potrà evitare l'assurda politica di distruggere la produzione cd inoltre potremo ridurre la nostra dipendenza dall'estero.  La razionalizzazione delle strutture di distribuzione e di commercializzazione dei prodotti agricoli rappresenta un naturale complemento della complessa azione di rilancio del settore.  IL RUOLO DELLE PARTECIPAZIONI STATALI.  Una funzione fondamentale viene attribuita da parte nostra al sistema dell'industria pubblica.  L'area dell'impresa pubblica, soprattutto lungo la linea dell'azionariato di Stato, si è ampliata in seguito alle sollecitazioni più disparate, sia per puntellare i frequenti cedimenti dell'impresa privata, sia per supplire, in svariate circostanze, alla cronica rigidità di impiego dell'amministrazione diretta dello Stato.  Ne è risultato un sistema di dimensioni multinazionali, articolato in sotto-sistemi dalle differenti esperienze e « filosofie » imprenditoriali, composto da imprese di pubblica utilità e da imprese con finalità meramente privatistiche; tutto il sistema, a differenza delle sue componenti, opera senza una logica di programmazione complessiva perché è protetto da forme di « patronato » politico diffuso che si estendono mediante il sostegno reciproco tra le dirigenze delle imprese e il personale politico.  La sfiducia nel ruolo dell'impresa pubblica non può dunque essere fugata attraverso le necessarie quanto insufficienti riforme delle procedure di governo e di controllo su enti e aziende, quali quelle esplicitate dalla « Commissione Chiarelli».  Il problema è ben altro: ed infatti occorre osservare che una fra le più importanti alternative sulla quale le prospettive dell’economia italiana impongono di soffermarsi, consiste nel maggiore minore utilizzo dell'impresa pubblica a fini di politica industriale.  Tali fini possono essere ravvisati nel rafforzamento delle posizioni relative del nostro Paese sul mercato internazionale; nell’ammodernamento dell'apparato produttivo con lo sviluppo delle medie e delle alte tecnologie; nel riequilibrio della struttura dell’offerta alla composizione dei prodotti e dei servizi voluta dalla domanda interna.  Se questo indirizzo è perseguibile, l'impresa pubblica non è che uno degli strumenti di politica industriale manovrabile da parte dell'autorità di governo e come tale essa può agire mobilitando le migliori energie imprenditoriali e con larga autonomia operativa.  Non c'è ragione di impedirle l'ingresso in settori nuovi o l'acquisto di pacchetti anche di maggioranza in imprese già costituite, perché se si intende dare concretezza e operatività a un indirizzo di politica industriale è assurdo irrigidirlo con procedure autoritative, che segnano piuttosto il logico contrappunto della sua attuale mancanza.  Se invece l'autorità politica non ritiene opportuno conveniente stabilire dall'alto « che cosa » l'impresa pubblica debba produrre, vuol dire che il fine dell'intervento diretto dello Stato nell'economia non è ritenuto diverso da quello del privato azionista; ricercare la massima remuneratività possibile per i capitali investiti, indipendentemente dagli scopi dell'investimento.  Ma in tal caso, mentre gli indirizzi di riforma dovrebbero stabilire le condizioni più idonee per l'espansione e il profitto, sarebbe intollerabile che l'impresa pubblica continuasse ad usufruire di un trattamento privilegiato nella gestione discrezionale del credito e degli incentivi, come nell'esercizio delle politiche fiscali, e di tesoreria.  E' chiaro che i socialisti non confondono il ruolo delle imprese pubbliche con la loro effettiva gestione; e dunque non esiste alternativa tra una politica che è sostanzialmente di « laisser faire » e una politica che riporti all'autorità di governo l'effettiva direzione del sistema e la rigorosa determinazione dei suoi indirizzi produttivi.  E' infatti intollerabile che l'impresa pubblica diventi soggetto della politica economica, quando addirittura non vada ad invadere il campo delle decisioni politiche.  I socialisti democratici credono nell'impresa pubblica come strumento operativo di una politica di sviluppo, per cui va rivisto completamente il quadro istituzionale nell'ambito del quale le imprese a partecipazione statale devono operare. A tal fine sarà opportuno abolire il Ministero delle Partecipazioni Statali ricondurre le varie imprese ed enti di gestione sotto la responsabilità degli altri organi governativi competenti.  IL MEZZOGIORNO E GLI SQUILIBRI TERRITORIALI.  Nella prospettiva poi dell'istituzione del Ministero dell'Economia, da noi caldamente auspicata, tutte le imprese a capitale pubblico che gestiscono attività di interesse generale, vanno ricondotte a tale Ministero mentre vanno restituite al settore privato quelle che producono beni di consumo ai quali lo Stato non deve essere interessato.  Anche nel Mezzogiorno la ripresa è legata ad una profonda trasformazione del modo di vita e conseguentemente del tipo di intervento dello Stato.  Negli anni trascorsi l'azione pubblica si è andata sempre più riducendo all'intervento a favore degli impianti ad alta intensità di capitale sia per quanto riguarda gli incentivi finanziari che le infrastrutture.  Ciò ha aggravato il fenomeno della emigrazione verso il Nord e l'estero e la disoccupazione, specialmente nelle grandi aree urbanizzate di Napoli, Palermo, Catania, Bari e Cagliari.  Come nel resto del Paese la riconversione produttiva deve da una parte assicurare i mezzi per pagare i prodotti d'importazione non sostituibili e dall'altra deve assicurare accettabili livelli di attività della popolazione. E, dato che ancora oggi nel sud maggiore è la disoccupazione, risulta chiaro come in queste regioni l'azione dello Stato dovrà essere particolarmente intensa.  Gli obiettivi ai quali si è prima accennato richiederanno in primo luogo una modificazione della politica delle opere pubbliche fin qui seguita.  Ad opere di prestigio o sproporzionate rispetto alle risorse di cui l'Italia dispone si dovranno gradualmente ma decisamente sostituire opere a forte assorbimento di mano d'opera e ad elevata utilità sociale. Anche la politica degli incentivi dovrà essere finalizzata al contributo che ciascuna iniziativa è in grado di dare al miglioramento della bilancia commerciale ed alla creazione di nuovi posti di lavoro.  La legge di rifinanziamento della Cassa recentemente approvata dal Parlamento, pur risolvendo alcuni problemi ne lascia nel complesso aperti molti altri, alla cui soluzione dovrà immediatamente porvi mano.  Si tratta infatti di garantire l'efficienza della spesa pubblica modificando allo stesso tempo le strutture che hanno dato luogo a distorsioni e sprechi e concentrando l'azione della Cassa per il Mezzogiorno su pochi e precisi obiettivi.  I Socialisti democratici, pertanto, si opporranno alla messa in opera di troppi progetti speciali, per evitare di disperdere l'intervento straordinario senza che nulla di concreto si realizzi.  Ti progetto più valido è quello del risanamento e dello sviluppo delle grandi città meridionali.  Se saremo in grado di spendere i duemila miliardi stanziati dalla legge prevalentemente a questo scopo, avremo garantito migliaia di nuovi posti di lavoro e potremo dare alla popolazione meridionale condizioni di vita più umane e più giuste.  IL SISTEMA BANCARIO E IL MERCO FINANZIARIO.  Il costo dell'intermediazione bancaria in Italia è molto più alto di quello di altri paesi industrializzati. L'ordinamento bancario infatti è ancora disciplinato dalla legge del 1936, la quale, pur col dichiarato scopo di tutelare la sicurezza dei risparmiatori in realtà ha finito per consacrare l'autogoverno delle banche e il sostanziale disinteresse dei banchieri rispetto agli obiettivi generali della politica economica e sociale.  Al riparo di questa legge, falsamente dirigistica, della quale i socialisti democratici propongono l'integrale riforma, le banche hanno così potuto operare con eccessivi margini tra tassi attivi e passivi e con politiche di cartello che, alla lunga, hanno reso scarsamente produttivo il servizio reso alla collettività.  Il sistema bancario è, a sua volta, diviso in sezioni che sono andate via via specializzando sulla base del tipo di clientela amministrata: le grandi banche nazionali finanziano prevalentemente il settore pubblico; le Casse di Risparmio finanziano prevalentemente operazioni immobiliari.  Nell'una e nell'altra sezione le banche hanno operato facendo propria la filosofia della minimizzazione dei rischi e della concessione del credito non sulla base della validità economica dell'iniziativa finanziata, ma delle garanzie reali offerte dai richiedenti.  Queste circostanze hanno finito alla lunga per burocratizzare l'attività bancaria rendendola meno sensibile che altrove alle esigenze di sostegno di attività caratterizzate da rischio imprenditoriale, e hanno consentito loro di evitare di essere coinvolte, come altre imprese nella crisi generale delle nostre strutture economiche.  In ragione di questa loro particolare posizione nel sistema le banche hanno potuto ottenere profitti eccessivi e lucrare rendite di intermediazione; la più vistosa è senza dubbio quella che esse incamerano prestando agli enti locali, ad elevatissimo tasso di interesse, risorse finanziarie di cui gli enti Stessi non possono fare a meno perché utilizzate a fronte di spese incomprimibili.  Un'importanza crescente ha acquisito, nell'ambito dell'ordinamento creditizio, il credito a medio termine. Ma essa esercita scarso peso nella politica industriale perché le operazioni attive compiute sono divenute, nel tempo, sempre meno selettive e sempre più vincolate ad agevolazioni di tipo assistenziale, disposte da svariate leggi di incentivo: alla discrezionalità della valutazione bancaria si è così sostituita la discrezionalità della valutazione amministrativa. Senza che ciò abbia comportato alcuna programmazione industriale che non fosse l'affermarsi di una nuova intermediazione, burocratica e politica.  Una attenta riconsiderazione della politica creditizia ci pone dunque di nuovo l'esigenza di un processo di riorganizzazione del settore bancario, e di ammodernamento nel senso dell'efficienza della funzione pubblica che la ripartizione dei mezzi finanziari riveste in ogni economia, al fine di conseguire in primo luogo una diminuzione del costo del credito. Un altro obiettivo del nostro Partito è la realizzazione di una politica selettiva del credito che favorisca sia la piccola e media impresa sia quei settori che di volta in volta devono essere aiutati o incentivati.  A tale scopo è necessaria la costituzione del « fondo centrale di garanzia per le piccole e medie imprese » che consentirebbe l'erogazione del credito non in base alla consistenza patrimoniale dei richiedenti, ma alla validità dell'iniziativa da finanziare.  Con la legge 216 del 1974 la riforma della società per azioni ha compiuto un primo significativo passo avanti. Si è data una disciplina corretta alle partecipazioni incrociate e si è cercato di rinsaldare i principi di veridicità e di pubblicità nella formazione dei bilanci societari.  Questa parziale riforma, se ha avuto il merito di attenuare i fenomeni di malcostume che prima caratterizzavano questo delicato settore, non è stata sufficiente a rivitalizzare il mercato mobiliare, nel quale è ancora molto scarso il numero dei titoli quotati e il volume delle contrattazioni.  Quest'ultima particolare situazione consente a una speculazione incontrollata di dominare il mercato e allontana i risparmiatori meno propensi ad affrontarne i rischi.  Per dominarla non bastano i provvedimenti d'emergenza, quale la recente istituzione del deposito preventivo sulle operazioni a termine: non si deve infatti correre il rischio di adottare troppo frequentemente misure restrittive.  Occorre invece definire, e proporre alle Camere, una nuova legge sul mercato mobiliare, che, superando la vetusta disciplina del 1913, detti specifiche norme per la regolazione dei fondi comuni di investimento e per la tutela sia delle emissioni private dalla concorrenza schiacciante esercitata sul mercato da quelle pubbliche sia dei privati che sono svantaggiati rispetto alle istituzioni bancarie nella raccolta dei titoli pubblici.  I socialisti democratici ritengono inoltre che sia oltremodo opportuno modificare la legge 216 per collegare le funzioni della Consob a quelle dell'autorità di programmazione in merito ai programmi di investimento delle grandi imprese finanziati con il ricorso al mercato; e ciò perché l'emissione di obbligazioni non deve essere autorizzata soltanto per i problemi di ordine finanziario che essa solleva ma anche in rapporto agli obiettivi di investimento che l'impresa intende perseguire con il risparmio raccolto presso il pubblico.  CENTRARE L'ATTENZIONE SULLA QUALITÀ DELLO SVILUPPO.  Molti altri problemi occorre risolvere per avviarci sulla strada di una ripresa ordinata e di una crescita economica e sociale continua, orientata sugli aspetti qualitativi più che quantitativi. I problemi dello sviluppo economico e sociale del Paese vanno affrontati attraverso l'adozione di criteri di scelta degli interventi, che consentano di evidenziare e quantificare costi e benefici sociali; in modo da minimizzare i primi e rendere massimi i secondi.  E' inevitabile infatti che la collettività venga chiamata a sopportare sacrifici e disagi, quando si avviano massicci programmi di sviluppo e di ristrutturazione economica; occorre tuttavia tenere presente, nelle scelte che verranno effettuate, l'esigenza di ripartire equamente - e non indiscriminatamente – tra tutti il costo sociale delle iniziative avviate, come ad esempio nel caso della installazione delle nuove centrali energetiche e delle nuove industrie.  L'obiettivo di un miglioramento della « qualità della vita », che rimane il traguardo di una società democratica e civile, impone che si provveda ad una disciplina delle materie concernenti la sanità pubblica e la tutela della salute dei cittadini nel quadro di una revisione del settore sanitario, previdenziale e assistenziale, dove a fronte delle ingenti risorse amministrate non fa riscontro una prestazione di servizi soddisfacente.  La qualità dello sviluppo implica il riequilibrio territoriale della struttura produttiva, il corretto rapporto tra insediamenti abitativi e produttivi, la tutela dell'ambiente storico e naturale. Tutti temi fondamentali che il Partito socialista democratico italiano intende perseguire nello sviluppo della politica del territorio.  La pianificazione del territorio deve, dunque, proporsi l'integrazione tra problemi economici, sociali, ambientali, urbanisti indispensabile in un processo realmente rispondente alle esigenze della nostra società.  Questo processo presuppone: l'integrazione tra programmazione dello sviluppo e pianificazione territoriale; una nuova, più agile struttura della strumentazione urbanistica delle grandi aree geo-urbanistiche e degli agglomerati urbani; una reale gestione democratica del territorio e dei piani; la non appropriazione privatistica dei benefici dell'attrezzatura e delle destinazioni d'uso territoriali.  LA PIANIFICAZIONE IN SEDE REGIONALE.  Il primo livello della pianificazione regionale, formulando indirizzi e criteri della pianificazione subordinata deve indicare gli obiettivi cui devono uniformarsi gli insediamenti abitativi e produttivi, definire i sistemi della mobilità regionale (e quindi risolvere il problema dei trasporti pubblici) programmare le opere pubbliche e gli impianti di interesse regionale, fissate i sistemi di tutela dell'ambiente storico e naturale, formulare programmi di intervento correlati ai bilanci di spesa da attribuire ai vari settori, fissando le priorità di attuazione.  Si pone, anche, la necessità d'un nuovo assetto legislativo del regime delle aree urbane, che sottragga, in via generale, la facoltà di edificare a tutte le aree ed introduca un sistema di concessioni onerose «ad edificare», commisurato al costo delle opere urbanizzative e tale da realizzare l'indifferenza della proprietà rispetto alla destinazione dei suoli.  L'avvio di un progetto sociale oltremodo presuppone inoltre appropriate misure legislative per la pianificazione congiunta della formazione scolastica e dell'occupazione delle donne e dei giovani.  IN IMPEGNO PER LA SCUOLA.  La scuola deve rimanere un'istituzione aperta a tutti i giovani, senza alcun vincolo di sorta, per adempiere nella maniera più completa alle sue funzioni di formazione culturale, professionale e sociale. Essa deve tuttavia porsi come il ponte necessario tra i giovani ed il mondo del lavoro, adeguando i suoi programmi e le sue strutture alla complessa e mutevole articolazione dell'offerta di lavoro su un mercato dinamico ed aperto. A tal fine i socialisti democratici ritengono opportuna l'istituzione di strutture adeguate di pianificazione del mercato del lavoro che contribuiscano ad aggiornare costantemente le prospettive di impiego che potranno realizzarsi a medio e a lungo termine nei vari settori di attività del Paese.  Sono proprio queste prospettive reali di lavoro che, se conosciute per tempo, potranno contribuire ad orientare i giovani nelle difficili scelte professionali che essi sono continuamente costretti ad operare nel corso della loro vita di formazione.  A tal fine i socialisti democratici intendono proporre una legge specifica che obblighi le imprese a programmare i propri fabbisogni di personale a medio termine, distinti per settori di specializzazione e qualificazione, in modo da orientare le scelte dei giovani negli indirizzi di formazione.  La riforma in senso unitario ed onnicomprensivo della scuola secondaria di 2º grado già proposta dai socialdemocratici, la creazione di uscite laterali con indirizzo professionale dalla scuola secondaria unica, la riforma universitaria sono anche sotto questo profilo esigenze non ulteriormente dilazionabili. La politica della ricerca scientifica resta poi il supporto fondamentale per garantire la qualità dello sviluppo.  L'inserimento delle donne nel mondo del lavoro dovrà essere incentivato non solo attraverso misure di sostegno, quali ad esempio la fiscalizzazione degli oneri sociali a favore delle imprese che impiegano manodopera femminile, ma anche attraverso il ricorso a soluzioni di part-time, da adottarsi inizialmente nelle aziende pubbliche.  Il Psdi intende avanzare una proposta legislativa sull'applicazione del part-time femminile nelle aziende pubbliche e in quelle che beneficiano di agevolazioni fiscali o creditizie.  Anche la pratica del lavoro a domicilio per le donne dovrà essere opportunamente regolata da appositi provvedimenti legislativi.  LA CASA: UN PROBLEMA DA AFFRONTARE SENZA RINVII.  Nei paesi dove la socialdemocrazia ha un peso elettorale ben superiore a quello italiano (Svezia, Inghilterra, Norvegia, Olanda, ecc.) il problema della casa è stato risolto da tempo. In Italia quando era Ministro per i Lavori Pubblici il socialdemocratico Giuseppe Romita, l'edilizia pubblica raggiungeva il 25 % di tutta l'edilizia residenziale, mentre nel 1974 siamo scesi a circa il 3 %.  Con la legge sulla casa, ci stiamo avviando sulla buona strada grazie alle leggi di finanziamento che stanziano i fondi da ripartire per regioni con criteri per la suddivisione tra i Comuni.  Risolto il problema del finanziamento delle costruzioni, evidentemente legato alla situazione economica generale, restano da reperire le aree sulle quali costruire.  La legge 167 offre da 14 anni questa possibilità; ma nulla di concreto si è potuto fare in mancanza di finanziamenti per gli espropri e per la costruzione delle opere di urbanizzazione almeno primaria: strade, fognature, acqua, luce, gas, verde.  Ricadiamo così nel discorso dei finanziamenti. Esiste però anche il problema della mancanza di volontà politica da parte di molti comuni di destinare aree di esproprio per l'edilizia economica e popolare, perché così si colpiscono gli interessi dei proprietari terrieri.  Anche questi problemi possono essere risolti con l'applicazione della legge sulla casa, che permette l'inserimento nei Piani Regolatori di aree per l'edilizia residenziale pubblica fino al 60 % e un ulteriore 20 % delle residue con l'articolo 26.  Altri punti qualificanti al nuovo programma sono l'utilizzo del capitale privato a questi fini, l'equità nelle assegnazioni, l'industrializzazione dell'edilizia (per abbassare i costi di costruzione) l'intervento dello Stato o ideazione di altri metodi (ad esempio, il risparmio-casa) per rendere commisurati al reddito dei cittadini prezzi e fitti.  Il Psdi ha contribuito ad una realistica stesura della legge sulla casa, ha determinato l'approvazione delle leggi di finanziamento, ed ha presentato numerose proposte all'esame del Parlamento e che saranno rinnovate nella prossima legislatura.  Il Psdi è impegnato a sostenere l'introduzione, nel nostro Paese, nella fascia di edilizia medio-economica, del sistema dell'equo canone, che prevede canoni locativi commisurati ai valori patrimoniali fiscalmente accertati, congiuntamente a misure di intervento che aumentino l'offerta di edilizia pubblica a basso prezzo per calmierare il mercato.  In tal modo sarà possibile commisurare il fitto alle reali possibilità di reddito degli affittuari, in modo da contenere la spesa per l'affitto entro percentuali modeste del reddito familiare, e da fornire ai lavoratori alloggi adeguati alle esigenze delle famiglie, tutelando, ad un tempo, il risparmio investito nell'edilizia medio-economica.  Determinante è in questo settore l'intervento delle imprese pubbliche: qui occorre dar prova, più che altrove, di dinamismo e di speditezza nell'intervento.  Attraverso l'istituto della «concessione» che consente di agire con celerità, lo Stato, con le sue imprese, dovrà mobilitarsi per la realizzazione del più grande progetto economico e sociale del dopoguerra. Pensiamo che questo progetto debba consistere nella costruzione di nuove città, per evitare di aggravate le condizioni di vita nelle metropoli e per creare insieme nuove occasioni di lavoro soprattutto per i giovani.  Non v'è dubbio infine che la realizzazione di questo progetto può dare impulso, quanto nessun'altra, alla ripresa industriale del Paese.  LA PARTECIPAZIONE FEMMINILE.  Il Psdi, pur riconoscendo l'esistenza della condizione femminile e l'evoluzione compiuta dalla donna in questi ultimi anni, afferma che il problema non può essere trattato come un aspetto specifico della nostra società, essendo esso stesso tema di politica generale.  Il Partito, poiché ritiene che l'emancipazione femminile debba avvenire in maniera prioritaria attraverso l'occupazione e l'inserimento della donna nel mondo del lavoro, s'impegna ad evitare, di fronte dia grave crisi economica che colpisce il nostro Paese, il fenomeno della disoccupazione femminile attraverso soluzioni che, da un lato, favoriscano le nuove assunzioni e, dall'altro, garantiscano la stabilità del posto di lavoro.  Il Psdi ritiene, altresì, necessario lo sviluppo dei servizi sociali (asili nido, trasporti, verde pubblico, edilizia scolastica e pubblica) soprattutto a livello di Enti locali, allo scopo di favorire quelle attività extra-omestiche che la donna, in una società civile e moderna come la nostra, è chiamata a svolgere.  Per quanto concerne il problema dell'aborto, il Partito mantiene la Posizione precedentemente espressa secondo cui solo attraverso una nuova e giusta legislazione si potrà garantire alla donna una maternità cosciente e responsabile e si potrà eliminare la piaga dell'aborto clandestino.  LE MISURE IMMEDIATE PER USCIRE DALLA CRISI.  Il Psdi intende proporre, immediatamente dopo la consultazione elettorale, una serie di misure - alcune delle quali già approntate - per il superamento della crisi.  Queste misure riguarderanno in linea prioritaria i seguenti settori:  FINANZA PUBBLICA E CREDITO.  E' necessario il lancio di un grande prestito pubblico nazionale, da remunerare a tasso di mercato, al quale dovrebbero essere chiamati a contribuire i cittadini con redditi più elevati.  Per i percettori di alti redditi si dovranno prevedere forme di sottoscrizione forzosa al di là di certi « plafonds » di imponibile fiscale.  Il prestito servirà a costituire un fondo per gli investimenti pubblici, gestito dal Governo e dal sindacati, con la finalità di creare nuove occasioni di lavoro per i giovani e per le donne.  In secondo luogo, verrà presentata una proposta di legge per la indicizzazione del piccolo risparmio a favore dei pensionati e dei lavoratori a basso reddito.  Per effetto della sottrazione di liquidità che queste due misure consentiranno di ottenere, sarà possibile alternare progressivamente la stretta creditizia e assicurare subito alle piccole e medie imprese e agli artigiani finanziamenti à basso tasso di interesse. Contestualmente, si dovranno adottare altre misure, ormai severe, per aumentare le entrate tributarie.  Il Psdi si oppone a qualsiasi nuova forma di imposizione fiscale, ma ritiene indispensabile che le vigenti leggi in materia vengano rigorosamente applicate.  A tale scopo, dovranno essere attuati su larga scala gli accertamenti tributari per campione, colpendo i trasgressori con pene severissime di ordine finanziario e penale.  BILANCIA DEI PAGAMENTI.  Il deposito fruttifero sulle importazioni va eliminato per le materie prime e per i beni di investimento, al fine di non mortificare la ripresa economica. Esso va invece mantenuto e rafforzato per i movimenti di capitale.  Per contribuire al risanamento del deficit della bilancia dei pagamenti, dovranno essere imposte forme di razionamento o comunque di riduzione dei consumi per alcuni beni importati, quali la carne e i prodotti petroliferi, e si dovrà scoraggiare con pesanti imposizioni fiscali il consumo di beni importati non necessari.  Le forme di razionamento dovranno essere commisurate alle effettive necessità degli utenti, e non attuate con spirito demagogico.  INDUSTRIA E OCCUPAZIONE.  Il fondo per la riconversione industriale dovrà essere utilizzato secondo una articolazione pianificata. Sarà necessario erogarlo con priorità alle imprese e ai settori produttori di beni sostitutivi di importazioni, a quelli ad alta intensità di occupazione a quelli produttori di beni competitivi sul mercato internazionale. I finanziamenti dovranno essere erogati in misura più ampia a quelle imprese che si impegnano ad aumentare contestualmente il proprio capitale di rischio.  La gestione del fondo sarà effettuata in armonia con gli indirizzi dell'agenzia per la pianificazione del mercato del lavoro, che il Psdi propone di costituire, allo scopo di gestire e pianificare le modalità del lavoro.  Questa scelta corrisponde all'esigenza di promuovere gli investimenti di capitale dove è disponibile la manodopera e non vice-versa, come è accaduto finora.  L'agenzia servirli anche come centro di orientamento per LA formazione professionale dei giovani in attesa di prima occupazione e delle donne alla ricerca di impieghi part-time.  PREZZI SALARI E ALTRI REDDITI.  La chiusura delle vertenze sindacali comporta un aumento dei costi nel lavoro che non giustifica un'inflazione grave come quella che invece minaccia di svilupparsi nei prossimi mesi. Vanno pertanto emergendo tensioni speculative che danno luogo ad una crescita del prezzi non giustificata dall'incremento del costi.  Se queste tensioni persisteranno, occorrerà ripristinare forme di controllo dei prezzi per tutelare i salari reali dei lavoratori. A differenza di quanto è avvenuto in passato, il controllo dei prezzi dovrà essere, tuttavia, affidato di misura più ampia ai poteri regionali e locali  L'aumento del profitti che le imprese stanno realizzando per le possibilità accresciute di scaricare sui prezzi gli aumenti dei costi, deve essere convogliato verso nuovi investimenti all'interno del Paese, attraverso l’incentivazione, già indicata, del capitale di rischio ed il ripristino delle condizioni di efficienza e di produttività dell'apparato industriale. Ciò potrà avvenire soltanto nei quadro di una maggiore certezza e stabilità delle prospettive politiche.  Il Psdi è della ferma opinione che il Paese abbia in sé capacità e risorse sufficienti per uscire dalla crisi.  Non occorre inseguire i miracolismi mistificatori, non è necessario rinunciare alla propria identità politica e cedere all'idea di maggioranze assembleari e indistinte, all'ombra delle quali ogni manovra può essere tramata ai danni del nostro avvenire democratico.  Ciò che conta è avere chiara l'indissolubilità della vera democrazia dalla giustizia sociale; rinunciare alle lusinghe del potere qualunque prezzo; saper assumere precise responsabilità alla luce di scelte politiche chiare. E' quanto il Psdi propone agli italiani, certo che il suo appello sarà accolto.",NA,NA
