"text","cmp_code","eu_code"
"Partito Liberale Italiano.  STATO DI DIRITTO.  EFFICIENZA DELLO STATO.  Le gravi carenze della Pubblica Amministrazione, sia sotto il profilo del funzionamento, che dal punto di vista della correttezza amministrativa sembrano mettere in dubbio l'esistenza di un operante stato di diritto nel nostro Paese. Questa realtà tocca il cittadino ogni qualvolta ha rapporti con uffici pubblici. L'inadeguatezza della Pubblica Amministrazione nei confronti delle esigenze di una società moderna che cresce nei suoi problemi e nei suoi bisogni avvilisce la credibilità delle istituzioni democratiche.  - La struttura stessa dello Stato non è stata adeguata ed aggiornata a 30 anni dall'approvazione di una carta costituzionale tipicamente evolutiva. I liberali considerano quindi esigenze fondamentali l'adeguamento delle strutture dello Stato all'evoluzione DELLA società moderna ED alle sue crescenti necessità ed il ripristino dell'efficienza dell'apparato burocratico per metterlo in grado di corrispondere alle necessità dei cittadini.  A tali fini i liberali propongono le seguenti misure operative:  — la riforma del Senato, nel senso di istituire una camera di rappresentanza regionale; in questo modo risulterebbe migliorata la funzionalità e la rappresentatività delle istituzioni parlamentari.  — il completamento del passaggio alle Regioni delle funzioni di loro competenza e attribuzione alle stesse di tutte quelle altre funzioni statali di cui si ritiene opportuno il decentramento per una loro migliore e più incisiva operatività a diretto contatto con 'le necessità locali.  — la riforma della Pubblica Amministrazione mediante opportuni provvedimenti atti a migliorare la produttività e l'efficienza dell'apparato amministrativo e burocratico e cioè; la razionalizzazione dell'orario di lavoro; la massima responsabilizzazione amministrativa a tutti i livelli dei dipendenti pubblici nell'espletamento delle loro funzioni; l'attuazione di una effettiva mobilità del personale all'interno e tra le diverse amministrazioni statali;  l'adozione di misure per ridurre al massimo i tempi di espletamento delle pratiche amministrative e per aumentare il rendimento degli uffici nella produzione dei servizi destinati al cittadino; la introduzione di moderne apparecchiature ed attrezzature di lavoro;  l'eliminazione effettiva delle pressioni politiche nelle assunzioni, sulla carriera e sull'attività del personale della Pubblica Amministrazione.  MORALIZZAZIONE.  I liberali considerano essenziale risolvere il problema della moralizzazione della vita pubblica per restituire al cittadino la fiducia nello Stato e nelle istituzioni democratiche.  Lo Stato in tutte le sue espressioni operative deve tendere a dare al cittadino il maggiore, più alto e concreto aiuto al miglioramento del suo livello di vita politico, sociale ed economico in un quadro di onestà e di efficienza. Le giuste aspettative del cittadino nei confronti delle pubbliche amministrazioni e degli enti parastatali sono, oggi, troppo spesso frustrate da ricorrenti episodi di malcostume e di disonestà. La situazione attuale di squilibrio tra aspettative del cittadino e risposte dello Stato e del parastato è imputabile a quelle forze politiche che hanno fatto del sottogoverno e della conquista del potere fine a se stesso l'obiettivo della loro azione politica. I danni che in tal modo si sono arrecati al cittadino ed alla collettività, sia sotto l'aspetto economico e sociale, sia per quanto riguarda la crescente sfiducia nel sistema e nell'ordinamento attuale sono enormi. La pericolosità di una situazione tanto negativa è crescente e potrebbe diventare irreversibile.  I liberali, consci di questo stato di cose, conducono da lungo tempo una battaglia a livello politico e parlamentare per la moralizzazione della vita pubblica mediante una serie di iniziative che riproporranno nella prossima legislatura e che riguardano:  — l'immunità parlamentare che deve perdere l'attuale carattere di privilegio a favore degli eletti per tornare a quello originario di garanzia di indipendenza politica dei membri del Parlamento.  — il Difensore civico per tutelare il cittadino di fronte agli abusi ed alle manchevolezze della Pubblica Amministrazione.  — il controllo del sottogoverno per sottrarre le nomine ai posti direttivi degli enti pubblici alla discrezionalità del Governo per sottoporle al parere preventivo di un'apposita Commissione parlamentare.  — l'anagrafe patrimoniale per i membri del Parlamento, dei Consigli regionali, provinciali e comunali, per dar modo al cittadino di conoscere la situazione patrimoniale degli eletti all'atto dell'assunzione della carica ed a quello della cessazione dalla stessa.  Cosi operando si potrà avviare a risoluzione la grave crisi che Io Stato attraversa e che è intimamente connessa con la crisi di quei valori essenziali che devono invece costituire il fondamento di ogni vivere civile.  SICUREZZA.  Uno dei compiti fondamentali dello Stato è di garantire la ordinata convivenza civile nella sicurezza della vita quotidiana. In Italia, invece, il cittadino e lo stesso ordine democratico sono, oggi, troppo spesso aggrediti dalla criminalità comune che li insidia con ritmo crescente.  Negli anni che vanno dal 1971 al 1974 risulta infatti che i delitti denunciati hanno avuto un incremento del 39 per cento; i delitti commessi da ignoti un incremento del 75,7 per cento; mentre le persone denunciate sono diminuite del 19,6 per cento. Le cause del degenerare della situazione dell'ordine pubblico sono molteplici e complesse. La lotta alla criminalità comune e politica ha comunque, come presupposti, la volontà politica del Governo ed il senso dello Stato dei cittadini e delle forze politiche e sindacali del Paese. Per ridare al cittadino la fiducia nelle istituzioni democratiche, il PLI considera essenziali: un'azione legislativa che si basi sulla prevenzione prima che sulla repressione fermo restando la punizione di chi incrina l'ordine ed esercita l'eversione e la violenza; la riorganizzazione ed il potenziamento delle forze dell'ordine, che risentono di gravi limitazioni di carattere economico e normativo, e l'attribuzione di un maggior peso alla commissione di rappresentanza del personale di polizia nella soluzione dei problemi del settore; l'istituzione del « poliziotto di quartiere » per la prevenzione della delinquenza che spesso si annida in particolari zone delle nostre città; un riordinamento delle strutture della Magistratura che la renda esente da lungaggini burocratiche e da disfunzioni, nonché da deviazioni corporative o di parte; una rapida riforma dei codici penali per adeguarli all'attuale realtà costituzionale e per dare al cittadino uno strumento rapido ed efficace per la difesa dei propri diritti.  Nella libertà e nell'ordine i liberali auspicano una democrazia che faccia del rifiuto della violenza e della reazione il suo segno distintivo e che confermando la fiducia in se stessa, favorisca il costruttivo rinnovarsi dello Stato come interpretazione della dinamica evolutiva della società moderna.  LIBERTÀ' CIVILI.  INFORMAZIONE.  La libertà d'i informazione, che è un elemento fondamentale di ogni società libera e democratica che si esprime come l'informazione radiotelevisiva e come l'informazione a mezzo stampa è oggi messa in pericolo nel nostro Paese.  I liberali avvertono la gravita di questi pericoli e sono sempre pronti a denunciare e contrastare le pericolose tendenze presenti nel Paese verso un sostanziale soffocamento della libertà e del pluralismo dell'informazione. In Italia la libertà e l'obiettività dell'informazione radiotelevisiva sono mortificate dalla esistenza del monopolio statale della RAI-TV; monopolio che, non difendibile sul piano giuridico, viene giustificato con ragioni tecniche, del tutto inconsistenti.  Al di là di questa loro intransigente opposizione al monopolio, i liberali hanno svolto, in occasione del recente varo della riforma della RAI-TV, un'azione di critica costruttiva al fine di migliorare, per quanto possibile, l'obiettività dell'informazione, ed al fine di denunciare i pericoli che sarebbero derivati dall'attuazione della riforma stessa.  Tali pericoli e cioè il perpetuarsi di tutti i difetti propri del monopolio e tra questi, primo fra tutti, una informazione di parte e scarsamente obiettiva, si sono puntualmente tradotti in realtà. Di fronte a questa situazione, i liberali non possono che ribadire la loro scelta per la più completa libertà nel campo delle trasmissioni televisive sia via cavo, sia via etere, e nel campo delle trasmissioni radiofoniche. L'attuale campagna contro le radio libere è giudicata dai liberali come un vero attentato alla libertà di informazione.  Per quanto riguarda poi i problemi della stampa crediamo sia essenziale ricreare le condizioni affinché i giornali possano ritrovare l'equilibrio economico, come premessa indispensabile all'indipendenza ed all'obiettività dell'informazione. A tal fine noi liberali proponiamo:  — l'abolizione del prezzo politico dei quotidiani.  — la limitazione dei proventi della pubblicità alla RAI-TV con conseguente acquisizione di una maggiore quota del mercato della pubblicità da parte dei quotidiani.  — il miglioramento del rapporto punti vendite abitanti attraverso l'abolizione del criterio corporativo nel rilascio delle licenze e l'adozione di nuovi metodi di diffusione.  — l'abbandono da patte dei pubblici poteri della « politica di sovvenzione » che incoraggia i quotidiani mediocri o scadenti alla stessa stregua degli organi di informazione validi.  — la tutela della dignità professionale dei giornalisti anche attraverso una più idonea azione degli organi di categoria che non si limiti ad una mera difesa sindacale di interessi settoriali.  — la chiarezza normativa in merito ai rapporti tra i rappresentanti della proprietà ed i giornalisti.  DIRITTI CIVILI.  La società liberale, come società di uomini liberi e responsabili, necessita di un sistema garantistico capace di assicurare all'individuo il riconoscimento e la tutela di tutti quei diritti che rendono reale e concreta la libertà.  In tal senso i liberali hanno inteso caratterizzare le battaglie da loro condotte in tema di divorzio, di riconoscimento della maggiore età al 18° anno, di riforma del diritto di famiglia, di modifica della legislazione degli stupefacenti e di riforma penitenziaria;  battaglie mai caratterizzate da facile demagogia ma sempre intraprese e condotte avendo come fine ultimo il riconoscimento al singolo di una propria sfera di libertà e di diritti intangibili ed illimitabili.  Uguale linea morale caratterizza il nostro atteggiamento nei confronti di altri problemi ancora da risolvere e che concernono; la legalizzazione dell'aborto, cui si affiancano l'opera di educazione alla procreazione responsabile e Io sviluppo delle strutture idonee onde venire incontro alle necessità sociali delle future madri e di vita della prole; l'abolizione del Concordato, nel rispetto della libertà di religione e dell'autonomia ecclesiastica; la libertà di opinione, cui si ricollega, nel campo dell'informazione, anche il diritto dei privati, in un sistema concorrenziale, di realizzare canali informativi nazionali ed esteri in concomitanza a quelli della RAI-TV di Stato.  I liberali considerano molto importante che in un sistema equilibrato di esigenze istituzionali e sociali si pervenga alla realizzazione dei principi fissati, in tema di diritti civili, dalla nostra Costituzione, apportando alle leggi ed ai regolamenti, risalenti a tempi ormai superati, tutte le modifiche occorrenti per il loro adeguamento alla lettera ed allo spirito della Costituzione.  I liberali sentono di dover ribadire che l'individuo, in quanto soggetto responsabile, deve accogliere su di sé non solo diritti ma anche doveri (innanzitutto di rispetto dei diritti altrui, di compartecipazione alle decisioni, di assunzione delle responsabilità e dei sacrifici derivanti da una proiezione sociale della propria individualità.  GARANZIE DELLE MINORANZE.  II pensiero liberale ritiene la democrazia il migliore sistema attraverso il quale poter realizzare quella società che, nelle sue articolazioni pluralistiche, risponda ai requisiti della giustizia, della libertà e del progresso.  Tali requisiti devono essere riferiti al singolo, ma non solo ad esso. Lo sviluppo democratico del Paese infatti passa anche attraverso la giustizia e la libertà riferite ai gruppi.  In tal senso è necessario dare attuazione al dettato costituzionale laddove si riferisce alle minoranze politiche, etniche, culturali, sociali e religiose che possono e devono godere di ampie garanzie.  La linea liberale è sempre stata contraria a tutte le forme di limitazione della libertà, dell'esistenza e dello sviluppo delle minoranze. Oggi più di ieri, la necessità di tale battaglia è dimostrata dal tentativo costante, anche se talvolta non palese, di giustificare, richiamandosi falsamente alla necessità di un migliore coordinamento, una pressione diretta a limitare la forza critica e la funzione di denuncia dei gruppi minoritari.  Nel quadro di quanto sopra delineato, la tutela delle caratteristiche e dei valori socio-culturali delle minoranze dovrà essere modernamente riconsiderata soprattutto in uno spirito di propulsione al loro sviluppo a beneficio dell'arricchimento civile dell'intera collettività.  ECONOMIA SOCIALE DI MERCATO.  II PLI è convinto che le attuali difficoltà economiche dell'Italia derivino in buona parte da un fondamentale cambiamento che si è avuto nel modello di sviluppo italiano. Questo cambiamento ha sostituito l'obiettivo della redistribuzione del reddito all'obiettivo della produzione di un maggiore reddito reale.  La differenza tra la somma crescente delle richieste e la quantità decrescente delle realizzazioni è stata colmata e misurata dall'inflazione. La necessaria qualificazione sociale dello sviluppo italiano è stata impedita dall'eccesso delle richieste, spesso corporative e particolari, ed ancor più dalla progressiva riduzione delle nuove risorse destinabili agli impieghi sociali.  Questi sono i provvedimenti che il PLI promuoverà ed appoggerà nella prossima legislatura.  LA RIPRESA IMMEDIATA DELLO SVILUPPO.  II PLI ritiene che la massima priorità sia quella di allargare immediatamente le risorse prodotte e disponibili. Solo recuperando maggiori spazi reali è possibile destinare più risorse ai grandi interventi sociali senza colpire U sistema economico. *  Per raggiungere questi obiettivi, attraverso uno sviluppo economico che sia al servizio di una società più libera e più giusta, il PLI propone una serie coordinata di azioni e di provvedimenti, che sono indicati qui di seguito.  LA RICOSTRUZIONE DEL PLURALISMO.  Prima di esaminare gli strumenti tecnici per la ripresa economica e sociale, è necessario compiere una scelta di metodo.  Il PLI ha scelto, come suo modello sociale, il pluralismo democratico.  Il pluralismo può esistere solo se vi è rispetto dei ruoli delle diverse forze sociali, controllo reciproco, collaborazione verso obiettivi comuni e condivisi.  II PLI si propone un'azione a fondo per ridimensionare l'attuale onnipresente statalismo. Attraverso un'azione generale, con l'appoggio degli specifici provvedimenti indicati nei punti successivi, il PLI vuole ricondurre la presenza dello Stato nell'economia il più possibile"" entro i confini del suo specifico ruolo che è quello della fissazione di regole, l'indirizzo generale, della realizzazione in proprio di compiti indiscutibilmente statali.  Il PLI non intende vietare, ostacolare o anche solo contestare per principio gli sconfinamenti dell'azione pubblica fuori dal campo di sua stretta competenza.  Ciò che il PLI propone, per le azioni pubbliche nell'economia, è l'obbligo di rispettare almeno quattro condizioni.  Prima: l'azione pubblica nell'economia deve essere trasparente. In particolare, si deve sempre distinguere l'azione specificamente «i economica » e produttiva dagli obiettivi sociali che lo Stato si propone con il suo intervento produttivo. La parte sociale deve essere chiaramente identificata, ed il suo costo deve essere quantificato in modo esplicito; e, ogni volta che la distinzione è possibile, deve essere coperto con stanziamenti a parte.  Seconda: non si deve confondere l'obiettivo della realizzazione con l'affidamento dell'attività realizzatrice. Questa regola evidentemente, può essere rispettata solo se si distinguono i costi dell'attività produttiva dai costi degli obiettivi sociali, che vanno calcolati e coperti a parte.  Terza: devono essere ampliate nelle leggi, e fatte rispettare nella pratica, le incompatibilità tra le cariche governative ed amministrative e le cariche nelle imprese pubbliche.  Quarta: è necessaria una profonda realizzazione nella ripartizione delle competenze pubbliche tra l'amministrazione centrale, le amministrazioni locali e gli altri enti pubblici.  L ATTENUAZIONE DEI VINCOLI DALL ESTERO.  Già oggi in Italia sono presenti notevoli potenzialità di ripresa e di sviluppo economico che, per realizzarsi, attendono il rispetto delle condizioni e l'adozione dei provvedimenti indicati. Tuttavia, è opinione diffusa che lo sviluppo debba essere contenuto comunque entro limiti ristretti per non aggravare i conti dell'Italia con il resto del mondo.  II PLI ritiene che questi vincoli esistano, ma che siano sopravvalutati. Ritiene, soprattutto, che possano essere attenuati o allontanati nel tempo ricorrendo ad alcuni provvedimenti. Questi provvedimenti, che perciò rappresentano delle condizioni per l'allargamento del prodotto reale e per la qualificazione sociale dello sviluppo, assumono per il PLI un alto grado di priorità.  Il PLI è convinto che il maggiore tra i vincoli derivi non dall'interscambio commerciale, ma dal movimento dei capitali. In una economia aperta i capitali hanno innumerevoli vie per spostarsi. La situazione deve essere risanata alla radice: cioè, si deve restituire competività all'impiego di capitali in Italia. Per allontanare il vincolo estero allo sviluppo, è necessario attrarre in Italia capitali privati. Una misura che può avere notevole efficacia è quella di garantire la riesportabilità in valuta del capitale che gli stranieri prestano o investono in Italia. Ovviamente la garanzia di riesportabilità non si dovrebbe estendere automaticamente agli utili prodotti in Italia. Per la parte che riguarda il movimento commerciale, il PLI ritiene che le misure di ostacolo alle importazioni, soprattutto se generalizzate, siano un rimedio da usare solo per tempi limitatissimi ed in casi di assoluta necessità. Invece, possono essere aumentate le imposte indirette sui beni che provengono prevalentemente dall'importazione, e che non costituiscono consumi strettamente necessari.  E' indispensabile rafforzare i programmi di medio e lungo termine per l'espansione, in condizioni di economicità, di produzioni nazionali sostitutive delle importazioni.  In tempi più brevi è possibile e necessario, a parere del PLI, intensificare lo sforzo di esportazione, in particolare, il governo italiano dovrà impostare una politica di presenza commerciale e di promozione all'estero. Dovranno anche essere garantiti i finanziamenti promessi, e la puntualità dei rimborsi delle imposte indirette. Data l'importanza strategica dell'esportazione per il prossimo futuro dell'economia italiana, gli stanziamenti per i sostegni pubblici potranno essere aumentati. Sul fronte delle produzioni per l'interno, si dovrà esercitare una manovra selettiva del sostegno alla ripresa economica che dia maggiore spazio alle produzioni con moderato contenuto di importazione. Il tipico settore scarsamente importatore, e con alti margini di capacità produttivi oggi inutilizzati, è quello dell'edilizia.  Il PLI giudica questi provvedimenti sufficienti ad attenuare il vincolo dall'estero. Resterà però, in ogni caso, la necessità di dipendere da crediti internazionali. Questo credito, governativo o privato, sarà tanto più facile quanto più la scelta elettorale degli italiani sarà stata, contemporaneamente, per la collocazione nel mondo occidentale, e per l'efficienza.  E' però ovvio che l'apertura internazionale richiede un notevole impegno di presenza, nelle sedi mondiali dove si prendono decisioni che ci riguardano. Il PLI — come si vedrà più avanti — giudica che, su questo piano, da molti anni i governi italiani si siano dimostrati deboli, assenteisti, poco motivati; troppo spesso le decisioni sopranazionali, in particolare nella CEE, sono state prese senza che l'Italia sapesse tutelare adeguatamente i suoi interessi e le sue impostazioni.  I VINCOLI INTERNI E L'INFLAZIONE.  II maggiore vincolo interno, che impedisce una vigorosa ripresa produttiva, è probabilmente dato dal rischio che la ripresa alimenti un ulteriore aggravamento dell'inflazione, sia per l'allargamento della liquidità che ne è il presupposto, sia per l'effetto della maggiore domanda sui prezzi, sia per la possibilità che vi trovino spazio ulteriori aumenti dei costi, in particolare del lavoro.  Il PLI giudica che il pericolo dell'inflazione sia reale e grave;  ma ritiene che siano ancora maggiori i pericoli della stagnazione economica. Pertanto, l'inflazione deve essere posta sotto controllo, ma in modi che non impediscano la ripresa produttiva.  Le proposte del PLI, esposte in seguito, possono aiutare a ridurre considerevolmente i pericoli d'inflazione da eccesso di liquidità. Il PLI indica infatti, come obiettivi fondamentali, l'avvio del riequilibrio dei conti pubblici e, soprattutto un rigoroso rilancio del risparmio privato. Se queste condizioni si verificano, per di più con una produzione crescente, il problema della liquidità è molto ridimensionato.  L'espansione della domanda, più che una conseguenza, è la premessa per la ripresa economica: quindi, non è evitabile.  D'altro canto, in numerosi settori produttivi nazionali esistono larghi margini di capacità produttiva non utilizzata, da impiegare prima che l'obsolescenza li distrugga. Perciò, a giudizio del PLI, sarà necessaria nei prossimi mesi un'attenta politica di selezione della spesa pubblica, di manovra fiscale e di dosaggio degli stimoli alla produzione, all'investimento ed al consumo, tale da indirizzare larga parte della maggiore domanda verso produzioni nazionali che possono espandersi senza creare problemi. Se ciò avverrà, l'inflazione sarà addirittura moderata, perché i costi unitari di produzione diminuiscono.  La terza causa d'inflazione, cioè la recrudescenza di rivendicazioni e di richieste che aumentano i costi, al seguito della ripresa economica, può apparire meno contrastabile con misure di politica economica. Tuttavia, il PLI è convinto che i vantaggi del modello produttivo rispetto al modello ripartitivo siano ormai cosi evidenti. che non sarà difficile raggiungere un accordo sociale per un'equa ripartizione delle maggiori risorse reali.  Il PLI interpreta l'inflazione come conseguenza di altri fenomeni, perciò ritiene scarsamente utili gli interventi che ne vogliono contenere le estreme manifestazioni, senza intervenire sulle cause.  UNA VALIDA PROGRAMMAZIONE ECONOMICA E FINANZIARIA.  II settore pubblico italiano ha dimostrato di non saper programmare neppure la sua propria azione. La base di una programmazione valida in un paese ad economia mista, deve essere un quadro di certezza delle a2Ìoni pubbliche.  Il primo obiettivo che il PLI assegna alla programmazione è, appunto, quello di ridurre le attuali insostenibili condizioni di incertezza.  La seconda grande funzione della programmazione, al centro e localmente, è quella di promuovere e facilitare l'accordo tra le parti sociali, per la realizzazione di obiettivi condivisi.  La programmazione, pertanto, deve chiarire innanzitutto quali sono le regole ed i grandi obiettivi di fondo che le forze sociali accettano di condividere. Da questo quadro deriva un preciso vincolo per qualunque provvedimento pubblico: anche gli interventi congiunturali dovranno essere compatibili con gli obiettivi di lungo periodo. Così potrà essere evitato o ridotto l'enorme danno che è venuto da anni di rappezzamenti congiunturali precipitosi ed incoerenti, che hanno portato all'ingovernabilità il sistema italiano.  I programmi dovranno essere sviluppati fino agli specifici interventi realizzatori; il PLI è favorevole ad una programmazione operativa, dettagliata per progetti, perché la ritiene lo strumento per l'esercizio concreto del pluralismo. Però, a giudizio del PLI, dovrà essere radicalmente cambiata l'ottica che oggi prevale per le realizzazioni di interesse sociale. Oggi si bada soprattutto, o esclusivamente, al momento della spesa per l'investimento; non si programma sufficientemente la successiva gestione delle opere realizzate, la produzione di beni e servizi che ne deve derivare, i problemi organizzativi che vi sono collegati.  L'impostazione di fondo, che il PLI propone per la programmazione economica, impone di dare un'attenzione ben maggiore alla programmazione finanziaria. Innanzitutto, dovrà essere difeso per legge lo spazio finanziario assegnato, nei preventivi pubblici, alla spesa in conto capitale. Lo strumento, secondo il PLI, è uno solo:  cioè, sostanzialmente, con tributi o riduzioni di spese anziché con debiti.  Entro il sistema finanziario nazionale, dovrà essere lasciato uno spazio maggiore e tutelato agli investimenti produttivi privati. A tal fine sarà necessario, come minimo, ridimensionare gli impieghi bancari obbligatori a favore del settore pubblico, se del caso sostituendoli con impieghi che direttamente o indirettamente finanzino l'investimento produttivo.  Il PLI ritiene che si potrà ammettere un'eccezione alle regole indicate in un solo caso; quando sarà necessario un maggiore indebitamento pubblico per spese formalmente correnti, ma in realtà ad alta ed immediata redditività sociale.  Come si dovrà evitare l'eccesso di spesa, così si dovrà eliminare l'eccesso di non spesa. Il PLI propone un'azione di fondo per il  ridimensionamento del metodo dei residui passivi: metodo distorcente, e creatore d'incertezza e di iniquità.  IL RIORDINO DELLA PUBBLICA AMMINISTRAZIONE E DEI CONTI PUBBLICI.  L'attuale enorme dissesto dei conti pubblici è, per il PLI, una delle più gravi minacce alla libertà ed al pluralismo in Italia. Infatti i disavanzi pubblici da un lato sottraggono sempre più spazio al finanziamento delle imprese private, e dall'altro lato indicano e quantificano l'eccessiva dipendenza degli italiani dall'assistenzialismo pubblico, che spesso sconfina nel clientelismo.  Secondo il PLI il riordino dei conti pubblici può avvenire per una parte non trascurabile in tempi brevi, risistemando le spese e le entrate. Per un'altra parte richiede interventi lunghi e difficili per la ristrutturazione delle pubbliche amministrazioni.  Un primo gruppo di provvedimenti deve avere per oggetto la spesa pubblica. Abbiamo già proposto che, dopo una realistica revisione degli attuali residui passivi e degli stanziamenti pluriennali, sia garantito in ogni caso lo spazio finanziare per le spese in conto capitale.  Per le spese correnti, il PLI ritiene che non si possa realisticamente proporre una loro riduzione monetaria nel complesso.  Gli obiettivi devono essere altri due: la qualificazione di tale spesa; e, almeno per alcuni anni, il contenimento della sua crescita rispetto alla crescita del reddito nazionale.  La qualificazione della spesa dipende, per la parte che finanzia l'attività della pubblica amministrazione, dal successo del suo riordino. In un altro settore, quello della sicurezza sociale, è invece possibile aumentare l'utilità sociale della spesa a parità di ammontare con una revisione di molte norme che creano sprechi o vere e proprie posizioni di rendita a danno dei ceti produttivi.  La revisione, chiaramente con effetto sulla futura evoluzione delle prestazioni e non sui diritti già acquisiti e maturati, dovrà essere profonda nel campo delle pensioni. Dovranno essere limitati i casi, oggi troppo numerosi, di pensionamenti anticipati a condizioni di favore.  Un altro campo nel quale la situazione dei bilanci rende indispensabile provvedimenti che possano contenere la spesa, nell'interesse della collettività, è quello delle prestazioni mutualistiche.  Il secondo gruppo di provvedimenti dell’essere indirizzato all'allargamento delle entrate pubbliche. In parte, questo allargamento seguirà alla ripresa economica, sia come maggiore base imponibile, sia come minore necessità di sussidi e salvataggi. In parte, per alcune voci, l'allargamento avviene in modo più che proporzionale al crescere dell'inflazione, com'è il caso delle imposte personali e, probabilmente, dei contributi sociali.  Per questi motivi il PLI ritiene che, in generale, non sia necessario aumentare sensibilmente la pressione fiscale stabilita dalle leggi in vigore. L'unico adeguamento che si rende sistematicamente necessario, in tempi di forte inflazione, è quello delle « accinse », o imposte indirette a misura fissa.  Resta peraltro la necessità di coprire con aumenti del gettito fiscale, che vadano oltre la sua crescita spontanea, le maggiori spese correnti. Per questa esigenza il PLI propone che non si faccia ricorso a nessuna nuova imposta, ma che ci si limiti a perfezionare le imposte già esistenti. Per le imposte dirette, il PLI ritiene utile l'adozione immediata del metodo del campionamento, purché il campione sia esteso anche a coloro che non presentano dichiarazioni dei redditi, e non sia limitato a pochissime categorie. L'obiettivo di fondo, da raggiungere il più rapidamente possibile, resta comunque quello di un'anagrafe tributaria funzionante.  Per le imposte indirette, il PLI giudica necessario un generale ritocco in più delle aliquote, che non dovrebbe avere grandi ripercussioni sui prezzi perché dovrebbe essere parallelo ad una riduzione degli oneri sociali sul lavoro dipendente.  Il ritocco delle imposte indirette, accompagnato dalla moderazione degli oneri sociali, renderà automaticamente più competitive le nostre esportazioni (nel cui costo entrano gli oneri e non le imposte) e meno attraenti le importazioni (che pagano le imposte e non gli oneri), senza violare gli accordi internazionali.  In parallelo, come si è detto, dovrà essere operata una riduzione delle contribuzioni sociali.  Maggiori riduzioni di oneri sociali potranno essere applicate alle attività produttive nel Mezzogiorno e nelle altre aree depresse. Lo strumento della riduzione contributiva potrà essere esteso, dopo un approfondito studio delle eventuali conseguenze negative, anche all'occupazione femminile ed a settori produttivi in crisi non strutturale.  Il PLI giudica urgente ed inevitabile la revisione delle tariffe per i servizi pubblici, e dei prezzi controllati dallo Stato, per avvicinarli gradualmente al costo delle produzioni.  L `ALLARGAMENTO DELLA BASE PRODUTTIVA ED IMPRENDITORIALE.  A giudizio del PLI, la ripresa è possibile ed è duratura solo se è basata su un allargamento della base produttiva nazionale, e su una diffusione della logica imprenditoriale in settori ben più vasti di quelli nei quali essa, oggi, sopravvive stentatamente.  Premessa per l'avverarsi di quelle due condizioni è, ovviamente, l'esistenza di un clima politico favorevole all'impresa produttiva.»  Il PLI ritiene che non sia realistico impostare colossali programmi di riconversione che puntino sull'abbandono di attività sostitutive. Secondo il PLI, il grosso delle riconversioni delle ristrutturazioni e delle diversificazioni può avvenire nelle migliori condizioni di economicità all'interno delle imprese esistenti.  Ciò non significa in alcun modo adottare la tecnica dei salvataggi di imprese irrecuperabili. Anzi, il PLI ritiene che gli stanziamenti per i puri e semplici salvataggi debbano essere gradualmente dirottati verso l'appoggio ad imprese in difficoltà passeggere, e verso le attività che possono espandersi in condizioni di economicità.  Anche tutto il sistema delle cosiddette agevolazioni, incentivazioni e provvidenze dovrà essere rivisto, non tanto per ampliare la spesa totale, quanto per aumentarne l'utilità, secondo le indicazioni che più volte hanno dato le stesse imprese.  Un altro fondamentale obiettivo è, per Q PLI, favorire la nascita di nuove imprese, e la crescita delle piccole imprese esistenti. L'importanza di questo obiettivo è tale, che il PLI propone l'offerta di un credito imprenditoriale con una garanzia pubblica parziale. La parzialità della garanzia e comunque necessaria per responsabilizzare l'imprenditore e l'istituto che eroga il credito; la percentuale di copertura pubblica potrà essere dosata e manovrata nel tempo in modo da stimolare una massa di credito nella misura ritenuta adeguata.  Oltre ad allargare la base produttiva, è necessario convenire alla logica d'impresa il maggior numero possibile di centri di produzione. Oggi in Italia esistono vasti settori che, pur essendo produttivi, sono scarsamente imprenditoriali. Questo fatto si verifica nell'agricoltura, nel terziario privato, ed anche in molte industrie pubbliche e private. Non bisogna dimenticare, infine, l'attività di produzione di servizi pubblici.  Gli interventi pubblici, secondo il PLI, avranno successo pieno solo se contemporaneamente avverranno altre due fondamentali razionalizzazioni. La prima è quella del sistema creditizio e finanziario,, oggi troppo vincolato da obblighi e da dipendenze verso il settore pubblico, ed anche per questo troppo lontano da un credito autenticamente imprenditoriale. La seconda è quella del sistema di sussidi alla disoccupazione e di protezione dei posti di lavoro antieconomici, che deve essere riveduto per dare un ben maggiore stimolo alle attività di qualificazione e riqualificazione ed alla ricerca di attività sostitutive economicamente più solide.  IL RILANCIO DEGLI INVESTIMENTI B DELL OCCUPAZIONE.  II PLI è convinto che l'unico modo per rafforzare l'occupazione già presente e per aumentare durevolmente i posti di lavoro sia quello di rilanciare lo sviluppo economico; e che il rilancio dello sviluppo regga al di là del breve periodo solo se è accompagnato da una rigorosa ripresa degli investimenti produttivi e sociali.  A parere del PLI, un primo gruppo di provvedimenti particolarmente urgenti dovrebbe raggiungere lo scopo di chiarificare e consolidare l'attuale occupazione.  Il sostegno ai disoccupati dovrà però essere condizionato ad una effettiva disponibilità per i lavori che fossero offerti, ed all'obbligo di seguire i corsi di qualificazione e riqualificazione allorché essi risultino l'unica via realistica per un reinserimento produttivo.  Con questa maggiore chiarezza delle figure dell'occupato in cassa integrazione e del disoccupato sarà possibile organizzare una mobilità del lavoro finalizzata alle iniziative di ristrutturazioni, riconversione e diversificazione. Questa particolare mobilità, provvisoria e ad alta rilevanza sociale, dovrà essere protetta da garanzie e da sussidi pubblici.  Oltre al consolidamento, si dovrà procedere all'allargamento dell'occupazione. Questo è chiaramente un problema legato agli equilibri generali del Paese, ed al clima politico e sociale più o meno favorevole all'impresa.  Il primo provvedimento che il PLI propone è una riduzione degli oneri sociali, fortissima all'inizio e gradualmente ridotta nel tempo, per tutti i veri nuovi posti di lavoro che siano creati nell'ambito di un programma nazionale di rilancio dell'occupazione. Questa misura è non solo possibile, ma conveniente, perché i bilanci pubblici nel complesso hanno notevoli benefici dalla creazione di un nuovo posto di lavoro anche a tali condizioni.  Come scelte di fondo, quanto meno ai fini dell'allargamento dell'occupazione, il PLI ritiene che si debba puntare soprattutto sul perfezionamento delle tecnologie intermedie.  Per il gravissimo problema dell'occupazione giovanile, il PLI propone di definire legislativamente una forma di contratto di lavoro a tempo determinato, con clausole che garantiscano un impegno di formazione professionale.  Per facilitare la conversione alla scadenza in un rapporto di lavoro definitivo, il PLI propone che per il giovane assunto alla scadenza del periodo provvisorio sia concessa una forte riduzione degli oneri sociali, che si estinguerebbe gradualmente nell'arco di 2-3 anni.  Per l'altrettanto grave problema dell'occupazione femminile, il PLI propone che venga riesaminata seriamente la possibilità di regolare legislativamente il lavoro a tempo parziale, con norme che tutelino pienamente la lavoratrice.  L'impegno per il rilancio degli investimenti deve distinguere gli investimenti produttivi dagli investimenti sociali. Per gli investimenti produttivi il vero fattore determinante è il ritorno ad un clima politico, sociale ed economico di fiducia. Sono però necessari anche dei provvedimenti tecnici, di cui si è già parlato nel paragrafo della programmazione, e qui sopra, per la tutela e la qualificazione imprenditoriale dei finanziamenti, per la revisione delle agevolazioni, per gli incentivi a consolidare ed allargare le produzioni. »  Più della metà degli investimenti sono per altro costituiti da abitazioni e da altre costruzioni, soprattutto opere pubbliche e di pubblica utilità.  Per le abitazioni, sia quelle pubbliche sia quelle private, il primo nodo da sciogliere sta nell'incapacità soprattutto finanziaria, dei  comuni di provvedere alle urbanizzazioni primarie e secondarie per le aree di nuova fabbricazione, ed alla risistemazione delle infrastrutture pubbliche e dei servizi sociali per gli interventi di risanamento dei centri storici e dell'edilizia degradata. Il PLI ha proposto che ai comuni, nel quadro della finanza pubblica, vengano assegnati fondi proporzionati ai loro operosissimi compiti. Data l'urgenza degli interventi, che possono sbloccare tutta la catena delle attività edilizie, il PLI propone che a questi interventi di urbanizzazione vengano destinati immediatamente appositi stanziamenti pubblici, anche a costo di ritardare l'attuazione di altri programmi pluriennali di opere pubbliche con minore carattere di urgenza.  Anche per l'edilizia residenziale privata la prima esigenza è quella di modificare le norme che ne bloccano l'attività fin dall'inizio. '  Lo sblocco, a giudizio del PLI, può anche avvenire nel quadro di nuove norme sul diritto di edificare. L'importante e che sia garantita in ogni caso la proprietà dell'immobile, che il convenzionamento sia facoltativo, e che il costo della concessione sia prefissato in modo oggettivo ed uniforme, riducendo al minimo le discrezionalità degli amministratori locali.  In ogni caso, però, non basta allargare le possibilità di costruzione dell'edilizia di tipo privato, libera o convenzionata, per rilanciarla effettivamente. E' necessario ristabilire anche le condizioni minime di sicurezza e di convenienza per l'investimento del risparmio privato in abitazioni, e garantire il funzionamento di meccanismi finanziari quantitativamente e qualitativamente adeguati alle esigenze di questo rilancio.  Per agricoltura, il Partito, che ha contribuito in maniera determinante sia in sede governativa — legge Natali-Malagodi sull'attuazione delle direttive CEE — sia in sede parlamentare, al recepimento nella nostra legislazione della normativa comunitaria, proseguirà anche nella prossima legislatura, unitamente alle altre forze democratiche europeiste, alla realizzazione dell'incisivo « salto di qualità » in senso moderno, della politica agricola comune.  Alla logica di questa politica, fondata sul libero scambio e  sull'impresa privata modernamente intesa, deve essere armonizzata la nostra legislazione interna e, di conseguenza, i liberali sosterranno nel futuro Parlamento l'adozione di una « normativa-quadro » che senza espropriare le Regioni dai diritti che in materia di agricoltura discendono dall'ari. 117 della Costituzione, metta in grado il nostro Paese di usufruire dei benefici della politica agricola comune, certo da rivedere ed aggiornare, nelle sedi opportune e con gli strumenti che il Trattato di Roma mette a disposizione degli stati membri, ma che non deve essere in nessun modo disattesa o distorta.  Sensibili alle esigenze produttive non meno che a quelle sociali i liberali non ignorano problemi come quelli dell'utilizzo delle terre incolte, da affrontare non con demagogici provvedimenti di esproprio, ma con una utilizzazione razionale e remunerata di esse, ad esempio, attraverso una seria ed organica opera di rimboschimento  come proposto in un disegno di legge, elaborato dall'Associazione per la Selvicoltura, e presentato anche con la firma di parlamentari del PLI, i quali si impegnano di riprenderla nel nuovo Parlamento.  Analogamente, con interni non punitivi, ma di serio avanzamento sociale al fine di promuovere concretamente lo spirito imprenditoriale di proprietari e contadini, va affrontato il problema dei contratti associativi di mezzadria e colonia che, per cominciare, devono essere liberalizzati e sbloccati con pagamento di adeguata indennità nel caso il proprietario intenda condurli direttamente, secondo la proposta di legge Bignardi presentata nella passata legislatura e che sarà ripresentata nelle prossime Camere, Con analoghi intenti il Partito procederà in materia di revisione della legge conciliare DC-PCI, dei Senatori De Marzi e Cipolla, in materia di affitto.  Altri grossi problemi del settore agricolo che il PLI si impegna a portare avanti nel futuro Parlamento sono; la necessità di disinflazionare gli elenchi anagrafici degli operai agricoli, per dare sia un maggior respiro contributivo alle aziende, sia più concrete prestazioni assistenziali e provvidenziali ai lavoratori del settore; la riforma del credito agrario per renderlo più accessibile agli operatori, specie ai più modesti, e, soprattutto non discriminato a danno di nessuno; l'incentivazione dell'associazionismo e della cooperazione.  Soprattutto però l'impegno dei liberali sarà volto ad accrescere le possibilità culturali del mondo agricolo, promuovendo una seria azione di espansione di strumenti come la scuola, le biblioteche, le edicole di giornali, i circoli, i cinema, i teatri, oggi molto carenti nelle nostre campagne e dalla cui espansione dipende, insieme ad altri fattori qualificanti della vita civile (strade, telefoni, luce elettrica) l'arresto della « fuga dalle campagne » delle migliori energie giovanili verso le quali va rivolta anche seria attenzione per quanto concerne una effettiva e moderna preparazione professionale.  Il problema del Mezzogiorno deve essere riconsiderato nel quadro della nuova realtà del nostro Paese che è profondamente cambiata rispetto a quella dell'inizio degli anni '50, epoca in cui fu iniziata la politica meridionalistica.  La politica di sviluppo meridionale attuata dal Governo, purtroppo, è oggi ferma su linee di intervento che oramai mal si adattano alle mutate situazioni locali e generali,  II PLI imposta la sua linea programmatica non solo sulla eliminazione degli squilibri antichi tra il Mezzogiorno ed il resto d'Italia ma anche sulla eliminazione di squilibri recenti all'interno dello stesso Mezzogiorno, sorti sulla base di una legislazione e di una politica da tempo inadeguate.  Sul piano operativo occorre puntare in modo prevalente non tanto sui grossi complessi industriali che rimangono isolati nel contesto socio-economico del Sud, ma su attività che meglio si adattino alle vocazioni ambientali ed umane delle varie zone meridionali e siano più idonee a risolvere il prioritario problema occupazionale.  In questa ottica occorrerà privilegiare l'agricoltura, le attività  industriali che utilizzano in loco i prodotti agricoli, la piccola e media impresa, l'artigianato, il turismo.  Quanto agli strumenti per la realizzazione di una efficace politica meridionalistica i liberali dicono basta all'immorale clientelarismo fin qui seguito e che ha portato ad una enorme dispersione di risorse finanziarie ed umane.  Per evitare il ripetersi delle delusioni del passato, l'azione dello Stato per il Mezzogiorno dovrà basarsi non solamente su aiuti finanziari agli imprenditori al momento dell'impianto dell'impresa — anch'essi certamente indispensabili — ma anche, e soprattutto, su provvidenze e misure dirette a rendere concorrenziali i costi di produzione dell'apparato produttivo del Mezzogiorno che è geograficamente decentrato rispetto alla produzione del Nord e rispetto ai mercati di consumo del  centro-Europa. Bisogna permettere agli operatori meridionali di agire in condizioni di parità con i rimanenti operatori nazionali.  In questo senso lo Stato dovrebbe preoccuparsi, oltreché di colmare le carenze infrastrutturali esistenti nel 'Sud, di incidere in modo determinante sui costi di produzione e di gestione delle imprese meridionali, diminuendone il peso. Una politica dei trasporti che annulli il decentramento geografico, una politica fiscale, una politica previdenziale ed assistenziale che facilitino le imprese meridionali rientrano nella nostra concezione della politica per il Mezzogiorno.  Al turismo i liberali attribuiscono un ruolo di importanza primaria nell'economia generale italiana sia per le caratteristiche tipiche del nostro Paese, sia per le influenze positive che ha sulla nostra bilancia dei pagamenti, sia per le caratteristiche propulsive che esso ha sulla economia del Mezzogiorno d'Italia.  Al fine di consentire un'ulteriore espansione dei flussi turistici dall'estero, i liberali sostengono la necessità di attuare, nell'ambito comunitario, un maggior coordinamento tra i vari Paesi della CEE per facilitare la libera circolazione dei turisti.  Per il turismo interno, i liberali propongono una politica nazionale idonea a consentirne Io sviluppo specialmente nell'Italia meridionale ove esistono notevoli possibilità turistiche.  A tale fine sono necessarie, tra l'altro, misure per perfezionare i metodi conoscitivi del mercato della domanda turistica; per garantire lo sviluppo del settore trasporti; per incrementare le attività alberghiere delle nuove aree di sviluppo; per perfezionare quelle tradizionali, per realizzare e potenziare le attrezzature ricettive.  I liberali, inoltre, ritengono necessario incentivare il turismo sociale e di gruppo, per tutelare in maniera adeguata il patrimonio paesistico, artistico ed archeologico che costituiscono uno dei presupposti principali del flusso turistico esterno ed interno.  Nel settore della distribuzione commerciale occorre promuovere una politica idonea a rimuovere le distorsioni esistenti, salvaguardando i valori della libertà di concorrenza sui quali poggia il commercio in un sistema di mercato libero e aperto.  Le distorsioni più gravi, al di là delle recenti vicende economiche (recessione, stretta creditÌ2Ìa, inflazione e caduta dei consumi), sono dovute all'eccessiva polverizzazione dei punti di vendita tradizionali ed al disordinato incremento della grande distribuzione.  Per la distribuzione tradizionale, caratterizzata da bassa redditività a causa degli elevati costi di gestione che accentuano sempre di più lo squilibrio tra prezzi alla produzione e prezzi al minuto, i liberali perseguono una politica tendente, tra l'altro; alla modernizzazione delle strutture commerciali attraverso l'incentivazione di valide forme di associazionismo in direzione sia dell'integrazione orizzontale (cooperative, gruppi d'acquisto e unioni volontarie tra dettaglianti) sia di integrazione territoriale (unioni tra dettaglianti di strade e zone commerciali); la razionalizzazione dei punti di vendita da realizzare anche mediante l'incentivazione di mini mercati, self-service ed altre forme similari.  Nei riguardi della grande distribuzione i liberali auspicano una sua più razionale diffusione anche allo scopo di promuovere una sana concorrenza nell'ambito del settore.  I liberali, inoltre, s'impegneranno nelle competenti sedi regionali e locali: per una effettiva realizzazione della nuova legge sul commercio approvata nel 1971, conformemente al suo spirito riformatore; per una sanatoria legislativa del cosiddetto abusivismo formale, dovuto alle lungaggini burocratiche; per un nuovo orario di apertura dei negozi capace di soddisfare, nel contempo, le esigenze dei consumatori, dei titolari delle aziende e del personale da esse dipendente.  L INCORAGGIAMENTO E LA TUTELA DEL RISPARMIO.  Non vi può essere una durevole ripresa dello sviluppo senza che si recuperi l'arretrato di investimenti; e non si possono espandere gli investimenti senza il sostegno ed il rilancio del risparmio.  Oltre il breve termine, è necessario migliorare la situazione del risparmio pubblico, oggi fortemente negativo ed allargare il risparmio delle imprese, oggi molto scarso.  Nel breve termine è per l'Italia indispensabile raccogliere anche risparmio all'estero per saldare i disavanzi commerciali e per intensificare lo sforzo di investimento particolarmente nel Mezzogiorno.  Tuttavia, nel breve termine la maggior parte degli investimenti non può che essere finanziata dal risparmio delle famiglie italiane, Sia per la sua necessità economica e sociale, sia per il fatto che nel recente passato i risparmiatori hanno subito perdite inaccettabili, il risparmio familiare a questo punto deve essere tutelato ed incoraggiato in modo estremamente deciviso.  Il PLI ritiene, anzi, che questa tutela, sia il punto di partenza della ripresa economica.  La tutela e l'incoraggiamento dipendono solo in parte da provvedimenti tecnici. La condizione fondamentale è ancora una volta  politica, ed ancora una volta il voto al PLI rappresenta, in questa direzione, la scelta più chiara e la migliore garanzia.  Sul piano tecnico il PLI propone che i depositi a vista e vincolati delle famiglie italiane abbiano una remunerazione più elevata, e comunque meno lontana dal tasso di inflazione.  L'obiettivo può essere raggiunto direttamente per i depositi bancari, secondo il PLI, l'obiettivo può essere raggiunto indirettamente con due ordini di provvedimenti. In primo luogo, si devono ridurre gli impieghi obbligatori delle banche che avvengono a tassi di rendimento inferiori a quelli del libero mercato. In secondo luogo si deve offrire una maggiore diversificazione nelle possibilità di impiego del risparmio a breve scadenza.  Il PLI propone che le nuove cartelle fondiarie possano essere indicizzate, nel quadro di un fortissimo rilancio dell'afflusso di risparmi verso l'edilizia attraverso la rivitalizzazione del credito fondiario.  Per i titoli a reddito fisso, il PLI ritiene necessaria una maggiore diversificazione, che dia spazio a titoli pubblici e privati a breve o brevissima scadenza.  Per le azioni, il PLI ritiene utile proseguire sulla strada della chiarezza e del controllo del mercato di borsa, avviata con la CONSOB; ma ritiene ancora più necessario che le norme italiane sulla nominatività e sul trattamento fiscale siano adeguate alle legislazioni europee, meno punitive di quella italiana.  Inoltre, il PLI ritiene assolutamente necessario che, in attesa di un riordino delle norme sugli affitti e di una loro liberalizzazione (se del caso entro limiti di proporzionalità con il valore dell'abitazione), siano quanto meno consentiti gli adeguamenti dei fitti bloccati al progredire dell'inflazione. Infine, il PLI propone che l'imposta sull'incremento di valore degli immobili sia modificata, in modo da non colpire l'incremento puramente monetario dovuto all'inflazione.  Il PLI giudica opportuna un'iniziativa per cambiare, per il futuro, l'attuale regime troppo rigido di accantonamento dai fondi di anzianità. D'accordo con le parti sociali interessate, dovrà essere avviato un sistema che consenta il parziale utilizzo anticipato degli accantonamenti per fini di alta rilevanza sociale, con l'acquisto di un'abitazione economica per uso familiare,  IL RIDIMENSIONAMENTO DELLE INIQUITÀ.  Ridurre le iniquità e le sperequazioni è un obiettivo decisivo per il programma economico del PLI non soltanto per le inefficienze che possono essere eliminate, ma soprattutto per facilitare il ritrovamento del consenso sociale intorno ai grandi obiettivi nazionali.  Nel testo che precede sono stati già indicati molti interventi su questa linea. Ricordiamo brevemente i più significativi, e ne aggiungiamo altri a completamento. Verso le imprese il PLI propone di  evitare il metodo del blocco dei prezzi che non trovi corrispondenza in un contenimento dei costi; propone di ridimensionare gli oneri sociali e di perequarli tra i diversi settori; propone di ridurre gli oneri impropri che sono stati caricati sulle attività produttive, ed in particolare la pratica delle tariffe maggiorate; propone di rendere puntuali i pagamenti ed i rimborsi pubblici anche ricorrendo a compensazioni automatiche con i crediti pubblici e ad interessi di mora adeguati.  Verso i lavoratori il PLI propone una maggiore perequazione fra i trattamenti delle diverse categorie di disoccupati ed un grosso sforzo nazionale per aumentare l'occupazione giovanile.  Inoltre, propone di ridurre gradualmente le differenze di trattamento tra i dipendenti e di escludere dal cumulo dei redditi da lavoro dipendente e quelli da lavoro autonomo del coniuge e dei figli minori, entro limiti d'importo ragionevoli.  Per i risparmiatori, il PLI propone di ridurre le discriminazioni fiscali contro l'investimento in azioni ed in titoli di imprese private; di introdurre l'indicizzazione almeno per le cartelle fondiarie, di indicizzare i canoni d'affitto bloccati in attesa di una revisione del sistema. Inoltre il PLI ritiene che il sistema degli espropri debba essere radicalmente modificato, tornando quanto più possibile al pagamento di indennità corrispondenti a valori di mercato;  e comunque ammettendo singoli espropri per pubblica utilità di terreni o di immobili a prezzi non di mercato solo se vi è un riparto della perdita con i terreni e gli immobili non espropriati.  Verso i contribuenti, il PLI propone che nell'arco massimo di due anni si attui una riforma del sistema tributario che allarghi automaticamente gli scaglioni dei redditi ed adegui le detrazioni di imposta, al crescere dell'inflazione. Analogamente, dovranno essere resi non imponibili i profitti di impresa e le rivalutazioni degli immobili per la parte che è semplice apparenza monetaria dovuta all'inflazione.  LA società GIUSTA  SERVIZI SOCIALI.  I liberali ritengono che una moderna ed efficiente organizzazione dei servizi sociali sia il fondamento per la realizzazione di una società più giusta.  In Italia il sistema previdenziale ed assistenziale lascia molto a desiderare, sia dal punto di vista della qualità e quantità delle prestazioni fornite ai cittadini assistiti, sia dal punto di vista del costo dell'assistenza. A riprova di ciò basti osservare che in Italia ad « oneri sociali » assai elevati e superiori alla media rilevabile negli altri Paesi della CEE, fa riscontro una assistenza sociale e previdenziale assai peggiore di quella esistente nel resto dell'area comunitaria.  Primo fra tutti i problemi da affrontare in questo campo è quello di ma riforma dell'assistenza sanitaria e sociale. Occorre, a parere dei liberali, provvedere alla emanazione della necessaria legge cornice per coordinare le iniziative regionali in tema di assistenza sanitaria così da assicurare su tutto il territorio nazionale eguali condizioni di assistenza ed una sufficiente presenza di tutte le varie specializzazioni medico-sanitarie.  Occorrerà cercare di differenziare nettamente tra i diversi livelli di assistenza. Bisogna infatti diminuire i tempi di attesa nei ricoveri chirurgici non urgenti predisponendo che le analisi e gli accertamenti siano svolti antecedentemente; predisporre cronicari e reparti geriatrici perché le unità ospedaliere non siano destinate a ricoverati ai quali non debbono essere assicurate prestazioni medico chirurgiche; attuare un serio sistema preventivo ed ampliare i servizi ambulatoriali limitando, per l'assistenza medica, la degenza ai periodi di malattia acuta.  La riforma dovrà altresì assicurare il diritto di libera scelta del medico e del luogo di cura, l'ammissione dell'assistenza indiretta e la partecipazione dei cittadini alla vita ed ai controlli dell'attività del Servizio sanitario.  Così procedendo si potrà, al pari dei Paesi più evoluti, assicurare un'assistenza qualitativamente migliore ed abbassare nel contempo i livelli della spesa media « pro capite ».  Per quanto riguarda poi i problemi della previdenza sociale i liberali ritengono che la necessaria azione di riforma ed ammodernamento debba fondarsi sui seguenti punti fondamentali:  — revisione globale della normativa pensionistica, anche allo scopo di giungere all'unificazione dei settori pubblico e privato, alla semplificazione delle procedure e dei controlli burocratici per una più rapida liquidazione delle pensioni, all'unificazione dell'età pensionistica per tutti i lavoratori.  . — armonizzazione della normativa pensionistica al nuovo diritto di famiglia, in particolare per ciò che riguarda gli assegni familiari e la reversibilità in relazione alla conseguita parità dei coniugi.  — nel settore pubblico, definitivo riassetto dei trattamenti pensionistici ed eliminazione delle sperequazioni tuttora esistenti (in particolare, per la riliquidazione delle vecchie pensioni e per l'integrale concessione dell'assegno perequativo).  Equiparazione sia del trattamento pensionistico tra dipendenti statali e dipendenti locali sia del trattamento pensionistico tra i dipendenti pubblici e quelli del settore privato.  — nel settore privato, parificazione totale tra lavoratori dipendenti e autonomi circa l'aggancio delle pensioni alla dinamica salariale. Riconsiderazione delle condizioni in base alle quali si eroga la pensione di invalidità, partendo dal concetto di considerare tale pensione sostanzialmente atto previdenziale e non assistenziale. Riscossione unificata dei contributi. Modernizzazione delle strutture dell'INPS con adeguamento degli organici e lotta all'evasione contributiva.  Per ciò che concerne infine l'assistenza pubblica i liberali ritengono necessaria l'approvazione di una legge-quadro per l'attuazione di un sistema di servizi sociali pubblici, collegati con quelli del Servizio sanitario ed incentrati sulla valorizzazione dell'ambiente familiare e sociale, allo scopo di consentire, ai cittadini in generale, ed agli anziani in particolare, che si trovino in stato di bisogno, di usufruire di forme assistenziali valide.  Il quadro di innovazioni sopra delineato ha come scopo principale quello di passare da un sistema previdenziale-mutualistico ad un moderno sistema di sicurezza sociale. Per realizzare questo obiettivo è necessario però uscire dalla « trappola » in cui il centro-sinistra ha posto il sistema  previdenziale-assistenziale esaurendo tutte le risorse finanziarie che si erano rese disponibili all'inizio degli anni '60 senza realizzare un decente sistema di sicurezza sociale.  I PROBLEMI DEI GIOVANX.  Se Io sviluppo dei servizi sociali è essenziale per la creazione di una società giusta, altrettanto essenziale è affrontare realisticamente e risolvere tempestivamente i problemi del mondo giovanile.  Nonostante i giovani occupino un ruolo sempre più attivo e responsabile all'interno della vita del Paese, a livello governativo, i problemi e gli ostacoli che tuttora impediscono ai nostri giovani una partecipazione più completa al progresso economico e sociale dell'Italia, sono stati sottovalutati.  In realtà, se desideriamo maturare il cittadino adulto di domani, libero e responsabile, è necessario valutare con un metro diverso le difficoltà del mondo giovanile, attribuendo ad esse preminente importanza.  Le preoccupazioni per il mondo giovanile sono oggi attratte da tre problemi prioritari: la disoccupazione, la scuola, la droga.  Per i giovani in cerca di prima occupazione, sono già state esposte, in altra parte del programma, le proposte concrete del PLI per favorirne l'assorbimento nel mondo del lavoro. Vogliamo ora sottolineare che, oltre la crisi economica generale del Paese, esiste un altro fattore caratterizzante la disoccupazione giovanile;  lo scollamento tra il mondo della scuola e il mondo del lavoro.  Il PLI ritiene necessario portare avanti, in tempi brevi, un'organica riforma della scuola secondaria superiore e della Università. Una riforma che si ponga come presupposto all'inserimento dei giovani nelle attività produttive, cioè una riforma i cui contenuti siano indirizzati verso una nuova concezione di istruzione culturale e professionale aderente alle reali esigenze della professionalità.  Dare l'opportunità ai giovani di ogni estrazione sociale di frequentare una scuola rinnovata e seria con la prospettiva di un pronto inserimento nel mondo del lavoro, in forme adeguate al  livello di istruzione conseguito, significa creare cittadini consapevoli del loro ruolo nella società, quindi attivamente partecipi di un ordinato progresso della vita democratica e perciò non frustrati e non violenti.  Per la riforma dell'Università, in particolare, ecco le linee principali che i liberali ritengono necessario sviluppare:  — il diritto allo studio dovrà essere assicurato solo mediante l'erogazione di servizi gratuiti da destinarsi esclusivamente agli studenti in condizioni economiche disagiate ed in regola nei loro studi. L'impegno degli studenti dovrà essere riportato al tempo pieno ed inoltre dovranno essere potenziati i corsi serali per lavoratori studenti.  — introdurre il dottorato di ricerca, con numero chiuso, come strumento di preparazione dei ricercatori-docenti.  — la riforma delle strutture universitarie dovrà essere finalizzata all'impegno a tempo pieno di tutti i docenti nella ricerca scientifica. Si dovrà conseguire inoltre un migliore coordinamento tra attività di ricerca universitaria ed extrauniversitaria.  • — rivedere l'articolazione della carriera del docente universitario in modo tale da incentivare il rendimento e permettere ai più capaci di arrivate rapidamente al massimo di carriera.  — istituire nuove strutture dipartimentali pluralistiche al posto delle monolitiche facoltà, in modo da permettere allo studente percorsi di laurea attraverso diversi dipartimenti, acquisendo una pluralità di contributi culturali.  — collegare nell'unità universitaria i diversi dipartimenti e corsi di laurea anche mediante la istituzionalizzazione di scambi culturali tra le diverse discipline al fine di superare gli attuali « compartimenti stagni ».  — istituire a livello nazionale un consiglio nazionale delle Università e della ricerca scientifica come organo democratico articolato di coordinamento delle autonomie universitarie e della ricerca scientifica.  I liberali vogliono una nuova Università che non sia l'« area di parcheggio » dei giovani discolpati, ma sia, invece, un trampolino di lancio per i nostri giovani verso un avvenire professionale qualificato, che si traduca in un salto di qualità della vita economica e sociale italiana.  Ultimo, ma non certo il meno importante, il problema della droga,  II PLI ritiene che l'approvazione della nuova legge sulla droga, avvenuta nel dicembre del 1975, non sia di per sé sufficiente ad assicurare la difesa dei giovani da questa piaga sociale.  Pur avendo approvato quella legge, i liberali hanno denunciato in Parlamento alcuni pericoli, insiti nella legge stessa, che potrebbero mettere in forse la sua efficacia. Hanno lamentato nel contempo l'eccessiva frettolosità che le forze di maggioranza hanno impresso all'iter di una legge che avrebbe necessitato ben maggiore attenzione. Anche la proposta di legge fatta dai liberali per l'inchiesta parlamentare sull'uso della droga nelle scuole è stata disattesa mentre i risultati in tema di informazione e di profilassi, specie tra i giovani e gli studenti, sono molto modesti.  II nostro partito chiede quindi un'azione seria, immediata e basata sulla preparazione specifica del personale, sulla costituzione di valide unità di personale medico e sulla creazione di strutture sanitarie ed ospedaliere specializzate, su un sistema di servizi sociali specifici tali da assicurare una effettiva e concreta difesa dei giovani dalla droga.  La vera soluzione comunque risiede nella costruzione di una società libera, sicura ed ordinata in cui i giovani possano credere e nella quale essi possano esprimere pienamente la propria responsabilità.  PROBLEMI DELLA CONDIZIONE FEMMINILE.  La condizione della donna, il suo ruolo e la parità effettiva dei suoi diritti nella società contemporanea rappresentano, per i liberali, problemi che impongono rapide soluzioni.  L'obiettivo che il PLI si prefigge è quello del miglioramento dell'attuale condizione della donna italiana nel senso di una sua effettiva parità con l'altro sesso in ogni settore della vita pubblica e privata.  Sul piano concreto i liberali intendono quindi impegnarsi affinché il lavoro a domicilio, la cui espansione preoccupante relega la donna in una posizione subalterna, non sia più considerato come unica alternativa alla costante diminuzione dell’occupazione femminile, inoltre auspicano uno sviluppo del lavoro « part-time » che più si adatta alle esigenze della donna che spesso deve conciliare l'attività lavorativa esterna con impegni familiari.  Oltre a ciò sono però da ricordare altri temi in cui il Partito liberale si è distinto per una significativa attività politica a favore della donna. Per il passato ha:  — contribuito attraverso l'approvazione della legge Baslini-Fortuna all'introduzione del divorzio in Italia.  — contribuito all'approvazione del nuovo diritto di famiglia, alla costruzione di una famiglia più moderna dove la posizione della donna è stata largamente rivalutata.  — presentato un proprio disegno di legge sull'aborto fondato su questi principi fondamentali.  1) la decisione spetta alla donna, seppur dopo un colloquio di riflessione.  2) lo Stato deve garantire le strutture medico-sociali per l'attuazione dell'aborto.  3) l'aborto è regolamentato dallo Stato.  4) il reato d'aborto si considera decaduto. L'impegno liberale in tal senso è l'approvazione di una legge  che disciplini il ricorso all'aborto, ma che affronti, nello stesso tempo adeguate forme di assistenza sanitaria e sociale traverso cui riconoscere alla donna il diritto alla scelta ed alla maternità consapevole, nel quadro della responsabilità che pure compete alla collettività.  Il Partito liberale ha infatti allo studio un grande piano di riforma degli interventi sociali dello Stato inteso a sviluppare, tra l'altro, quel settore della attività sociale che, incrementando la « mobilità » della donna rispetto alla famiglia, le consente di sviluppare un ruolo più significativo nella società. In particolare il PLI propone:  — piano degli asili e asili nido.  — programma della scuola a tempo pieno.  — concessione anche ai mariti di permessi per l'assistenza ai figli in caso di malattia.  — assistenza familiare dei vecchi e dei bambini remunerata e resa economicamente indifferente rispetto al lavoro esterno per consentire alla donna una libera scelta non dettata da motivazioni economiche.  Ed inoltre un programma della casa orientale a consentire l'acquisizione di una casa ad ogni famiglia.  Sappiamo che un miglioramento delle condizioni femminili non si conquista solo con le leggi, pur necessarie; è indispensabile infatti creare anzitutto le condizioni per rendere completi ed effettivi quei principi di libertà e di uguaglianza sanciti dalla Costituzione.  QUADRO INTERNAZIONALE.  EUROPA  I principali difetti della politica estera italiana sono la incapacità e la mancanza di volontà di accettare la realtà occidentale del nostro Paese. Il nostro inserimento nel mondo occidentale viene o sopportato passivamente o, il che è più grave, considerato meno accettabile rispetto alla velleitaria e puerile alternativa ispirata ad una autonoma « vocazione mediterranea e terzo-mondista.  Un esempio di questa incapacità a sviluppare una politica estera chiara e definita è l'atteggiamento italiano di fronte al conflitto arabo-israeliano nel quale l'Italia avrebbe potuto giocare un ruolo attivo e responsabile per la ricerca di una soluzione politica e pacifica e che invece ha portato il nostro Paese a diventare teatro operativo di guerriglieri palestinesi e ad essere uno dei Paesi più danneggiati dalla crisi petrolifera verso il quale l'atteggiamento dei Paesi arabi è stato chiaramente di indifferenza.  L'atteggiamento incerto tenuto dall'Italia nei confronti del diritto di esistenza dello Stato di Israele è dispiaciuto a questo Stato  e non ha procurato all'Italia la benevolenza da parte dei Paesi arabi.  i La politica estera italiana deve raggiungere una profonda consapevolezza circa l'appartenenza del nostro Paese all'area occidentale. L'Italia appartiene all'occidente per tradizione storica, per civiltà, per i valori di fondo della società e per comunanza di destini sul piano politico ed economico.  L'Italia all'interno della CEE deve svolgere un ruolo attivo in quanto il futuro del nostro Paese, il suo benessere economico e la permanenza in esso di un sistema politico democratico dipendono in massima parte da una rapida realizzazione del processo di unificazione europea.  Questo processo oggi si trova, al di là dell'impegno formale assunto per una elezione a suffragio universale diretto dei rappresentanti del Parlamento europeo già fissato per il 1978, in una situazione di stallo. DÌ fronte a questa situazione l'Italia crede di poter risolvere le proprie attuali difficoltà con una clandestina fuga dalla realtà europea. Ciò di cui si ha bisogno invece è l'accelerazione di questa svolta politica che assicuri l'uscita dalle prevedibili e presenti difficoltà attraverso la crescita politica dell'unità europea.  A questo proposito riteniamo indispensabile che lo stesso processo di unificazione europea affronti e superi un primo e determinante salto di qualità sul piano politico. Questa è una condizione ormai indispensabile perché lo stesso processo di integrazione economica della CEE possa essere portato oltre i termini ormai raggiunti. Senza questo mutamento qualitativo sul piano politico la stessa integrazione europea rischia di fermarsi e forse anche di degenerare.  I liberali ritengono che l'Italia debba sostenere, senza mezzi termini, con vigore ed intransigenza che l'impegno formale per la convocazione delle elezioni del Parlamento europeo per il 1978 diventi un fatto operante entro i tempi stabiliti. Tale azione inoltre deve diventare non più solo espressione di vertice, ma risultato concreto di un'azione ispirata al consenso popolare.  Soltanto cosi si potrà giungere alla rapida realizzazione di innovazioni istituzionali che accentuino il carattere sovranazionale delle strutture comunitarie e rendano possibile un processo migliorativo dell'intesa europea.  In questo quadro il PLI può vantare due iniziative: una di carattere internazionale e l'altra di carattere nazionale.  Per quanto riguarda la prima, è stata recentemente costituita a Stoccarda la Federazione europea dei partiti liberali e democratici ed in tale occasione i partecipanti hanno sottoscritto una dichiarazione nella quale si impegnano affinché il primo Parlamento europeo a suffragio universale elabori una dichiarazione dei diritti dell'uomo e delle libertà fondamentali direttamente applicabili nella Comunità europea.  Per quanto riguarda invece la seconda, U, PLI ha già presentato in Parlamento nella legislatura appena conclusa, e lo ripresenterà nella prossima, un progetto di legge diretto all'istituzione di un « Ministero per i rapporti con le Comunità europee », in grado di coordinare la politica italiana in sede CEE evitando i ritardi, le duplicazioni e le inadeguatezze nelle quali il nostro Paese troppo spesso incorre.  Sul piano dei contenuti ed in aggiunta alla battaglia per l'elezione a suffragio universale diretto del Parlamento europeo ed il conseguente aumento dei suoi poteri, i liberali ritengono necessarie e non più rinviabili le seguenti iniziative:  — l'avvio concreto di una unione economica e monetaria, attraverso la creazione di una banca centrale comune e l'unificazione delle politiche economiche, monetarie e valutarie.  — il concreto funzionamento ed il massimo utilizzo degli strumenti esistenti per affrontare le ineguaglianze di condizione economica tra individui e tra Regioni d'Europa ed in particolare per il Mezzogiorno.  — una politica internazionale comunitaria di stretta cooperazione con gli Stati Uniti, di collaborazione con il Terzo Mondo, di unità nei rapporti con l'URSS e con gli altri Stati dell'Europa dell'Est.  Dall'Italia deve inoltre essere portata avanti una politica che tenda all'unificazione nell'ambito della Comunità delle rappresentanze diplomatiche all'estero, del sistema di difesa e delle spese relative, della ricerca scientifica, di sistemi previdenziali, assistenziali e salutari.  ALLEANZA OCCIDENTALE.  L'eliminazione delle carenze della politica estera italiana e la presa di coscienza dell'appartenenza dell'Italia al mondo occidentale non possono esaurirsi nella partecipazione più o meno formale alla vita della Comunità europea ma devono concretizzarsi anche in un assolvimento sostanziale dell'impegno atlantico. All'Italia si chiede soprattutto una partecipazione responsabile ai vari momenti decisionali delle strutture molteplici del mondo occidentale.  L'Italia può e deve influire positivamente su tali processi, per difendere i propri interessi legittimi, per apportare nuove istanze, per contribuire al ruolo mondiale dell'Occidente e per dare sostanza ai potenziali ruoli specifici che essa potrebbe svolgere nel quadro della politica occidentale. Ciò è ancora più necessario perché di fronte al prodigioso allargarsi dell'area dominata da regimi totalitari o semplicemente polizieschi o dispotici, il mondo occidentale resta un'isola di libertà e di sostanziale rispetto del concetto di individuo. La democrazia occidentale, con tutte le sue imperfezioni anche gravissime, rimane il più vitale, il più ricco,  il più fecondo ed il più umanistico esperimento di convivenza civile.  Nonostante la crisi che lo ha scosso sino alle fondamenta, il mondo occidentale mantiene pressoché intatto il suo insostituibile ruolo mondiale e le sue enormi potenzialità economiche, politiche e culturali.  Da questa considerazione deriva che l'Alleanza Atlantica resta un indispensabile strumento di equilibrio internazionale e di sicurezza europea. Il mantenimento di una credibile difesa dell'occidente è la condizione indispensabile per la realizzazione di sostanziali progressi nella politica di distensione internazionale. Per l'Italia, l'appartenenza all'Alleanza non va ridotta ad un fatto formale, ad un impegno internazionale come tanti altri, ma è un fatto politico sostanziale. L'Italia dovrà altresì dare il suo contributo affinché l'Alleanza mantenga e potenzi la sua vitalità e la sua capacità di adeguarsi prontamente ai continui mutamenti del contesto internazionale. D'altra parte non va dimenticato che un giusto rapporto di forze tra la NATO e il Patto di Varsavia è un equilibrio di vitale importanza.  I liberali sono convinti che un'Italia fermamente ancorata ai Paesi NATO e ad un'Europa ad elevato grado di integrazione possa contribuire in modo determinante al riequilibrio di un quadro politico internazionale quanto mai precario ed instabile. In tale situazione, pur auspicando la fine della contrapposizione dei blocchi, riconosciamo all'Alleanza Atlantica ed alla Comunità europea funzioni di difesa della pace, di sviluppo della cooperazione e della ^ distensione internazionale, di propulsione di quei principi di libertà | contenuti nel Trattato di Helsinki che troppo spesso sono riconosciuti solo a parole.  Quella che, infatti, doveva essere una vera e propria carta della distensione, firmata da 35 Capi di Stato e di Governo, si è rivelata, a poco meno di un anno dalla firma, un insieme di buone intenzioni troppo spesso disattese specie dai Paesi del blocco orienTALE.  L'Italia, unitamente agli altri Paesi del mondo occidentale deve attuare una politica tale da dare alla distensione internazionale non solo lo scopo di ridurre i pericoli di conflitti tra i blocchi, ma anche, soprattutto, quello di produrre all'interno dei singoli blocchi un disgelo capace di agevolare le rivendicazioni della libertà democratiche che fermentano in ogni parte del mondo ed ancor oggi sono negate sotto i regimi comunisti.  LA SOLIDARIETÀ DELLE LIBERTÀ NEL MONDO.  La libertà nel mondo è oggi molti meno diffusa di quanto  creda. Le nazioni rette da ordinamenti che si ispirano ai principi liberali di democrazia rappresentativa pluralistica e che garantiscono un'adeguata sfera di libertà ai propri cittadini sono, su scala mondiale, in netta minoranza.  Ciò dipende da molteplici ragioni quali il mancato attecchimento nei Paesi nuovi del terzo mondo delle istituzioni democratiche ed il progressivo ampliamento dell'influenza mondiale del blocco sovietico.  Inoltre negli stessi Paesi retti da ordinamenti liberal-democratici la libertà è sovente messa in pericolo da forze totalitarie di destra e di sinistra, come nel caso del nostro Paese.  Di fronte a questa difficile realtà è più che mai necessario rafforzare la solidarietà fra tutti gli uomini amanti della libertà.  II PLI si è da tempo messo su questa linea, ne fanno fede la sua partecipazione, con ruolo di protagonista, all'Internazionale liberale ed alla recente costituzione della Federazione europea dei partiti liberali e democratici.  Noi liberali riteniamo perciò necessario portare avanti e sviluppare un'attiva solidarietà nei confronti di coloro che lottano per la libertà contro regimi totalitari di qualsiasi colore politico. L'intervento al XV Congresso del PLI dell'esule russo Andrej Siniavski testimonia questo impegno dei liberali italiani a favore degli uomini oppressi dai regimi illiberali.  Il mondo sta attraversando un cruciale periodo di transizione storica che determinerà l'assetto internazionale dei prossimi 20-30 anni. La tradizionale « sfida » sovietica ha ripreso vigore in concomitanza della grave crisi attraversata dal mondo occidentale negli ultimi due anni. La « sfida » del petrolio e delle materie prime, il conflitto Nord-Sud, dimostrano che la sicurezza, la stabilità e l'esistenza stessa del mondo occidentale devono affrontare minacce che non sono puramente militari e alle quali il mondo occidentale . non riesce ancora a trovare una valida risposta.  In questo quadro il nostro Paese dovrà svolgere un ruolo concreto in grado di consentire nei vari Paesi l'instaurarsi di un regime di effettiva libertà.  L'Italia, come principale potenza occidentale che si affaccia sul Mediterraneo, dovrà svolgere un importante ruolo nel conflitto arabo-israeliano per l'affermarsi del diritto di esistenza di tutti i Paesi in quella regione mondiale.  Sempre in questo quadro l'Italia potrebbe, inoltre, svolgere un'importante funzione di « cerniera » tra l'Europa ed i Paesi in via di sviluppo, soprattutto del continente africano. E questo non perché l'Italia sia a metà strada tra i due gruppi, ma per la sua collocazione geografica e per i rapporti che essa può intrattenere con quei Paesi senza suscitare sospetti di neo-colonialismo.  Tutto ciò richiede una condotta illuminata ed assai ispirata della nostra politica estera. La realizzazione di tali obiettivi, però, I presuppone che l'Italia sia saldamente ancorata alla realtà occidentale. Vedere tale politica come possibile alternativa sia alla collocazione occidentale sia all'ingresso nell'orbita est-europea è pura e semplice retorica politica: in realtà è la definizione di una",NA,NA
