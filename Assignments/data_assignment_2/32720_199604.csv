"text","cmp_code","eu_code"
"http://www.leganord.org/frames/politica.htm  PROGRAMMA ELETTORALE PER LA PADANIA  ELEZIONI POLITICHE DEL 21 APRILE 1996  INTRODUZIONE.  Le pagine dell'introduzione sono dirette ad esporre in estrema sintesi, le linee fondamentali della politica della Lega. Ed esse fanno seguito i programmi specifici ed approfonditi per ogni settore.  Mantova.  Non ci passa neanche per la testa di sciogliere l'assemblea di Mantova. Mantova non è solo il simbolo dell'alternativa al centralismo politico romano. E' un esperimento di democrazia vera. Mantova riunisce - nell'assemblea plenaria e nelle commissioni di lavoro - i parlamentari, i sindaci, gli eletti provinciali e regionali nelle liste della Lega. Dibatte tutti i temi politici e amministrativi dello Stato e delle istituzioni locali: cioè i temi che interessano la gente, anzi che prendono la gente alla gola. E' quindi anche un tentativo di stabilire un collegamento diretto e capillare con la base non solo attraverso i suoi rappresentanti in Parlamento, ma con chi rappresenta ed opera per la Lega a livello locale, comunale, provinciale e conosce ovviamente da vicino, giorno dopo giorno, i problemi della gente. E' una forma tra le più democratiche che, nei cantoni svizzeri e nei secoli, ha favorito il sorgere appunto di una civilissima democrazia.  Non chiuderemo Mantova. Ci ritroviamo tra noi. E ci piace.  Una politica economica e di bilancio - Il Nord ce la può fare  Questo Stato ormai spende circa il 56% delle tasse che incassa per pagare gli interessi passivi sul debito pubblico e gli altri debiti che in passato sono stati trasferiti sulle generazioni future. A fronte di questa spesa i cittadini che pagano le tasse non ricevono nessun servizio.  Quattro Regioni del Nord (Lombardia, Veneto, Piemonte ed Emilia Romagna) da sole mandano a Roma circa il 50% delle imposte e tasse che lo Stato incassa, ed in cambio ricevono quote irrisorie delle spese gestite dallo Stato centrale. Pensate che per ogni 100 lire per abitante che questo Stato trasferisce alla Regione Lombardia, alla Regione Sicilia ne arrivano 332 (più del triplo), alla Regione Campania 188 (quasi il doppio), e via dicendo. Anche nelle Regioni del Nord ci sono poveri, servizi sociali che non funzionano, strade con le buche grosse così, disoccupati e ditte che chiudono perché la pressione fiscale é eccessiva e le infrastrutture non funzionano.  Ogni anno questo Stato spende più soldi di quelli che incassa. Le tre soluzioni ""classiche"", che sono quelle di incassare più soldi, di tagliare le spese e di vendere i beni dello Stato, al punto in cui siamo arrivati sono necessarie ma non sono più sufficienti. Purtroppo é agevole prevedere due cose :  * questo Stato non sarà in grado di rispettare i parametri del trattato di Maastricht e di offrire garanzie di stabilità monetaria agli altri membri dell'Unione Europea . Ma se saremo esclusi dalla moneta unica dovremo affrontare tre cose : 1) svalutazione della lira, 2) a cui seguiranno lecite e comprensibili azioni difensive che renderanno molto più difficili le nostre esportazioni, 3) e questo genererà ulteriore svalutazione, disoccupazione e caos economico.  * di questo passo, anche indipendentemente dal trattato di Maastricht, dopo un ulteriore aumento della pressione fiscale, questo Stato, che non vuole cambiare nulla, dovrà ricorrere ad altre imposte patrimoniali e successivamente al congelamento del debito pubblico.  Di fronte a questo scenario, prevedibile da anni, e che non abbiamo potuto modificare quando neppure quando abbiamo partecipato al governo (ricordate che in consiglio dei Ministri i voti validi erano 24, e i ministri della Lega Nord erano 5. Insufficienti per bloccare le iniziative di puro assistenzialismo di Tatarella e di altri Ministri), la Lega Nord ha sempre proposto la modifica della Costituzione per realizzare uno Stato federale che abbia queste cinque caratteristiche :  * 1°) Decentramento. Devono essere decentrate quasi tutte le funzioni operative (istruzione, sanità, fisco, ecc.) e deve essere soppressa la maggior parte dei ministeri. Al governo federale centrale restano poche funzioni operative (es: la difesa) e gli importanti compiti di coordinamento e di controllo.  * 2°) Debito pubblico. Il governo federale centrale non potrà emettere debito pubblico. Gli Stati federati emetteranno il loro debito pubblico, con loro garanzie ma senza la garanzia del governo federale centrale, ai tassi che sapranno ottenere dai mercati.  * 3°) Imposte e tasse. Gli Stati federati si terranno sostanzialmente tutte le imposte e tasse pagate dai soggetti residenti. Così si avranno le condizioni per combattere veramente l'evasione fiscale.  * 4°) Spese generali dello Stato. Gli Stati federati trasferiranno al governo centrale una percentuale delle loro tasse, per pagare le ""spese generali"" dello Stato, come l'esercito, le grandi infrastrutture federali, ecc.  * 5°) Solidarietà. Gli Stati federati manderanno al governo federale centrale una percentuale delle loro tasse per la perequazione e la solidarietà. Questo trasferimento avverrà con la massima trasparenza. Questo ""fondo di perequazione e di solidarietà"" sarà immediatamente ripartito tra gli Stati federati meno sviluppati economicamente, che potranno utilizzarlo come meglio credono : questo é il principio di responsabilità. In questo modo la solidarietà sarà pagata dai cittadini, e non verrà invece trasferita alle generazioni future con il meccanismo del debito pubblico, come é stato fatto finora.  Dalle righe che precedono deriva naturalmente una domanda: l'Italia sarà dentro o resterà fuori dello ""zoccolo duro"" dei paesi che faranno l'Europa unita dei prossimi anni? La questione è capitale ed occupa negli ultimi tempi grande spazio nella nostra stampa.  Si tratta di decidere se stringerci la cintola ed essere efficienti come i nostri vicini del Nord - entrando così a far parte dei vagoni di testa del treno europeo - o rimandare i sacrifici a tempi migliori, e alla prossima generazione, affiancandoci ai greci, ai portoghesi ed agli altri dei vagoni di coda.  Dai calcoli fatti dalla Lega risulta che le nostre regioni del Nord prese nel loro assieme ma da sole, già rispettano o sono vicine a rispettare i famosi criteri di Maastricht, cioè quelle cifre relative al deficit, all'occupazione ecc., che eleggono un paese a far parte dei vagoni di testa.  Niente di male a stare coi greci e i portoghesi. Ma se possiamo stare con quelli considerati i più efficienti, cioè quelli dello ""zoccolo duro"", perché rinunciare? A molti, nelle regioni del Nord, piacerebbe di più.  L'impresa nell'economia  La definizione di una nostra politica nei confronti delle attività produttive deve partire dall'esame di ciò che esiste ed indicare con chiarezza ciò che vogliamo cambiare.  Nel succo: il sistema produttivo italiano è debole per sottocapitalizzazione.  Possiamo immaginare un corpo di dimensioni imponenti, lo Stato, con un cuore - le attività produttive - che pulsa ad un ritmo insufficiente a dargli la carica necessaria.  Dobbiamo quindi rafforzare il circuito produttivo per rilanciare in avanti l'intero ciclo delle attività economiche e l'occupazione.  Ormai tutti sanno che siamo arrivati a questo punto per un assieme di cause che si possono riassumere in tre:  l'alto costo del denaro: i tassi di interesse sono insopportabili, soprattutto per le medie e piccole imprese;  l'alto costo fiscale: le imposte che ci opprimono;  l'alto costo del lavoro, aggravato da un sistema contributivo di una pesantezza ed inefficienza che non trova riscontro nell'Europa comunitaria.  Questi tre veri e propri flagelli, che spiazzano l'impresa italiana, derivano dal debito pubblico accumulato disastrosamente e dalla politica economica assistenziale dei passati governi.  Per di più, l'attuale contesto internazionale ci rende impossibile, se vogliamo restare nell'Europa Comunitaria, di applicare quelle politiche di intervento di settore o di fattore (cosiddetti ""interventi a pioggia""), cui si è fatto ricorso nel passato e che si riassumono nell'espressione ""assistenzialismo"".  Insomma, c'è modo di uscire da questo ciclo perverso che, partendo dalla sottocapitalizzazione delle imprese e dalla necessità di ricorrere al costoso credito dei terzi, ci ha spinto in un vero e proprio vicolo cieco, simbolizzato da un debito pubblico di dimensioni colossali?  Dobbiamo uscirne, perché se non riattiviamo un patto fra le generazioni, ai nostri figli noi lasciamo solo debiti.  Come riattivare il mercato delle imprese? Facendo sul serio le privatizzazioni, promovendo una vera concorrenza fra le banche, dando vita a un più trasparente mercato nei capitali con borse locali per medie e piccole imprese; in altre parole, facendo pulsare il sangue che alimenta il settore produttivo al ritmo necessario.  Vogliamo riattivare il mercato del lavoro con una politica che generi occupazione attraverso la creazione di ""occasioni di lavoro"" e non di ""posti di lavoro"" statali, improduttivi o fasulli. Una politica di sviluppo regionale attivo, con tutto quanto ciò comporta, ad esempio le gabbie salariali. Una politica che sappia raccordare la scuola, la ricerca universitaria, con le imprese.  Ed una politica che convogli il risparmio che rappresenta la capacità di sviluppo della nazione, verso l'investimento produttivo e non privilegi invece, come si sta facendo, quello indirizzato a copertura del debito pubblico, un debito che ci rende deboli sui mercati finanziari internazionali e pesa come un incubo sul nostro futuro.  Vogliamo una politica che elimini le ""rendite"", soprattutto quella generata appunto dal debito pubblico, oltre a quella urbana a favore del ""profitto"".  Insomma: sta al sistema economico produrre le risorse, ma sta a quello politico deciderne gli usi dopo che le risorse sono state create. Il nostro impegno ci porta proprio a decidere gli usi in maniera che sia promosso il benessere di tutti, non l'assistenza improduttiva ed abusiva a chi fino ad oggi è riuscito ad approfittarne.  Ricordiamoci delle parole di Einaudi: ""ciò che è economico è sociale"".  Puntando sul Federalismo  Per semplificare, possiamo dire che due sono sostanzialmente le forme di stato: la centralista e la federalista. Nella prima, tutto dipende dal centro: anche dove vi sono strutture decentrate (questure, provveditorati agli studi, uffici imposte e così via), esse dipendono sempre da un organismo posto al centro.  Una sottospecie dello stato centralista è quello regionalista, dove esistono strutture territoriali con un certo grado di autonomia (in Italia, regioni, province e comuni), che tuttavia sono regolate da norme centrali (ad esempio, la legge elettorale delle regioni è fatta non dalle regioni stesse, ma dal Parlamento di Roma) e le cui competenze possono essere ampliate, diminuite o anche soppresse solo dal centro, cui spetta sempre la decisione finale: per cui in un parco regionale lo stato può decidere la costruzione di una caserma.  Nello stato federale invece si fissa in origine quello che spetta ad ogni singola entità (le competenze); e poi, all'interno di queste competenze, ciascuno agisce come ritiene opportuno e l'unica forma di controllo è data da un organo al di sopra delle parti (una Corte Suprema che si può chiamare federale, costituzionale o altro) che vigila affinché nessuno invada il campo altrui, senza però giudicare se una decisione sia o meno appropriata; questa valutazione è lasciata unicamente ai cittadini della collettività interessata.  È quest'ultimo il modello di stato che la Lega propone agli elettori.  Senza voler venir meno ai principi di giusta solidarietà fra le varie parti dell'Italia, la Lega vuole che vengano prese a Roma solo le decisioni che riguardano l'Italia intera, come l'invio di truppe in Bosnia o la fissazione del cambio della lira; le decisioni che riguardano invece un territorio devono essere prese dai cittadini interessati, direttamente, mediante referendum, o attraverso i propri eletti nelle assemblee e nei governi locali; in pratica, ognuno comanda a casa sua!  Necessariamente, le entità locali possono disporre, in un sistema federale, di proprie risorse finanziarie: non è Roma a decidere i soldi da dare a Milano o a  Bari, ma ogni collettività tassa i suoi cittadini in modo da soddisfare le loro esigenze (se si esagera, la scheda elettorale rimette le cose a posto) e a Roma va solo quello che serve alle necessità dello stato, comprese naturalmente quelle collegate alla solidarietà fra le varie zone.  Ovviamente, bisogna stare in guardia contro i falsi profeti del federalismo, astuti magliari della politica che cercano di vendere come federalismo la semplice autonomia o il decentramento; per smascherarli, si possono fare facili ""prove finestra"": se qualcuno di costoro propone un nuovo sistema scolastico, con qualche apertura alle autonomie locali, mantenendo però sempre una forma di coordinamento centrale, di vigilanza ministeriale, ecco scoperto un finto federalista; così come chi sostiene un nuovo metodo elettorale valido su tutto il territorio italiano, magari con il pretesto della governabilità e della semplicità, altro non è che un imbroglione pseudo-federalista: negli stati del federalismo avanzato, come Svizzera e Stati Uniti, a livello centrale si fissa solo il numero dei parlamentari, poi ogni singolo cantone ed ogni singolo stato decide, con le sue regole, come mandare i suoi rappresentanti a Washington o a Berna.  Chiari sono il vantaggi del federalismo: ogni collettività non dipende dalla generosità di qualcun altro per ottenere le opere e i servizi di cui i cittadini hanno bisogno, ma dalla loro capacità e voglia di lavorare e produrre; non si deve più andare a Roma con il cappello in mano per avere qualche misera lira per costruire una strada o rimediare ai danni di un'alluvione, ma si useranno i soldi del comune, della provincia, della regione, che saranno sicuramente sufficienti se non sarà passata la rapace mano del governo romano a portarli in qualche strano e lontano luogo di sperpero.  I cittadini potranno facilmente sapere chi è colpevole delle mancate realizzazioni, senza sentire sindaci e altri amministratori locali nascondersi dietro pretesti romani come ANAS, ENEL, legge nazionale sul collocamento, TAR, ministero tale o tal altro: ognuno potrà decidere le sue cose e dovrà naturalmente prendersene le responsabilità.  E sicuramente chi lavora e produce non sarà più penalizzato da scansafatiche e parassiti!  L'Immigrazione - La Lega non è razzista  L'abbiamo detto e ridetto, ma diciamolo ancora: la Lega non è razzista.  Vogliamo che la normativa che regola l'immigrazione sia al livello di quella degli altri paesi civili d'Europa. Vogliamo che chi entra nel nostro paese per risiederci sia conosciuto e riconoscibile (e quindi non distrugga il passaporto dopo essere entrato), altrimenti le nostre forze di polizia ed i carabinieri si troveranno di fronte, da un lato, a dei cittadini e, dall'altro, a degli individui incontrollabili e quindi capaci, se lo vogliono, di non rispettare la legge. E vogliamo, infine, che l'immigrato extracomunitario abbia un'esistenza civile e cioè occupazione, abitazione, e normale accesso alle nostre forme di cultura. Questo presuppone che il numero di immigrati sia commensurato alla capacità di assorbimento del nostro paese. Un'esigenza che non è stravagante. E' il cardine della politica di immigrazione di paesi europei civilissimi come l'Olanda, la Svizzera, la Svezia.  I paesi dell'Unione Europea con un accordo - detto di Schengen - hanno fatto un altro passo avanti enorme: per quanto concerne i suoi abitanti, l'Unione è un territorio unico: si passa da un paese all'altro senza passaporto con la semplice carta d'identità come all'interno del proprio paese. Naturalmente si devono prendere delle precauzioni altrimenti il territorio europeo diventerebbe lo spazio ideale per i transiti degli spacciatori di droga e dei delinquenti in genere. Ebbene, finora noi non siamo stati capaci di adottare quelle norme precauzionali e di controllo richieste e da noi sottoscritte nell'accordo di Schengen. Gridiamo alto la nostra vocazione all'Europa. Nella politica di immigrazione siamo rimasti fuori dell'Europa!  Occupazione e pensioni  Le nostre idee sul Lavoro e Previdenza vanno articolate in cinque punti che enumeriamo succintamente.  La lotta alla disoccupazione si esercita attraverso la contrattazione regionale che comporta una maggior penetrazione della contrattazione stessa nel tessuto del territorio consentendo di affrontare meglio le problematiche legate alle diverse realtà socio economiche.  Di pari passo con la contrattazione regionale (gabbie salariali) deve, naturalmente andare la diversificazione dei salari, intendendosi per tale che le retribuzioni devono essere rapportate al reale costo della vita nelle diverse aree. Concetto, questo, molto diverso dal salario d'ingresso proposto dalla triplice che anziché essere legato al costo della vita comporta una riduzione di retribuzione del 20-30% per i nuovi assunti, o della flessibilità del salario, sempre proposta dalla triplice, che prevede una riduzione salariale indifferenziata nel Mezzogiorno, partendo dal concesso che laggiù si produce meno. Ulteriormente sviluppo all'economia può venire dall'introduzione del lavoro interinale (lavoro cosiddetto in affitto) che consentirebbe di rendere più flessibile il mercato del lavoro.  Strettamente legata all'introduzione del lavoro interinale, ma non necessariamente dipendente da questo, è la riforma degli uffici di collocamento, che dovrebbero essere trasformati in agenzie private, tali da garantire minori costi per l'apparato statale e maggior qualificazione professionale legata al fatto che verrebbero remunerate proprio dalle collocazione dei lavoratori. Insomma, si tratta di infrangere il regime di monopolio, di cui abbiamo la triste prerogativa nell'Europa comunitaria.  La riforma del collocamento diventa determinante particolarmente per quanto riguarda il pubblico impiego: i concorsi pubblici dovrebbero essere effettuati su base regionale e riservati ai residenti da almeno 5 anni, mentre oggi la disciplina dei concorsi pubblici privilegia le assunzioni di meridionali che, regolarmente dopo l'assunzione, chiedono il trasferimento ai paesi di origine lasciando scoperti posti al nord e trasferendo conseguentemente disoccupazione da una parte all'altra del Paese. Analogo discorso, cioè residenza da almeno 5 anni, deve essere fatto per le assunzioni nella Pubblica Amministrazione tramite le liste speciali nell'ufficio di Collocamento (Legge 26/2/1987 n. 56, art. 16) per i livelli dal 1° al 4°, per i quali è prevista la selezione da queste liste occupate con punteggi di favore dai meridionali.  La riforma delle pensioni: quella introdotta dal Governo Dini rappresenta certamente un passo in avanti in quanto ha trasformato il sistema a ripartizione in un sistema virtuale di capitalizzazione; tuttavia il lavoro svolto non è sufficiente. E' necessario procedere sul cammino intrapreso in modo da rendere effettiva la trasformazione. Ma bisogna anche intervenire sulla struttura stessa dell'INPS per regionalizzarla in maniera che i contributi restino laddove sono stati versati, salve garanzie di compensazione e solidarietà. Ed occorre altresì riformare le pensioni agricole, rivedere il sistema dei prepensionamenti e dell'intero assetto degli ammortizzatori sociali che grava sui fondi delle pensioni, così come è necessario correggere ulteriormente il sistema pensionistico pubblico, rendere obbligatoria per tutti l'iscrizione ad una forma di previdenza pubblica o privata, ma combattere l'introduzione di balzelli come quello del 10% finalizzati solo a tappare buchi e non a garantire servizi e prestazioni per i contribuenti. Bisogna combattere il lavoro nero che non porta fondi alle casse di previdenza e combattere le false pensioni per rendere il sistema più equo e trasparente.  In sostanza, occorre incidere nei seguenti settori:  * Revisione: delle pensioni di invalidità.  delle indennità di accompagnamento.  delle pensioni sociali.  delle pensioni agricole.  * Criteri certi: per le ricongiunzioni.  per il cumulo di redditi fra i coniugi.  Interventi a favore delle casalinghe e di quelle donne che hanno abbandonato il lavoro per dedicarsi alla famiglia.  * Normativa: agile, snella e non suscettibile di continue variazioni ed interpretazioni discordanti, nel breve periodo.  * Previdenza integrativa: da sostenere ed incentivare.  La pensione è il giusto ""compenso"" a garanzia del proprio futuro di quanto versato in gioventù. Come in ogni contratto di diritto civile modalità e termini non possono essere unilateralmente modificati adducendo solo motivazioni di cassa.  Democrazia sindacale. I referendum hanno ottenuto lo scopo opposto rispetto a quello per cui sono stati votati. La caduta dell'obbligo giuridico di effettuare le trattenute relative ai contributi sindacali ha lasciato ai datori di lavoro la facoltà di farlo con chi desiderano mentre il sistema consociativo che lega sindacati e Confindustria ha fatto sì che siano solo i sindacati confederali a non avere ripercussioni di carattere economico. Altrettanto grave è il problema della rappresentatività sindacale, concessa solo a chi è già sottoscrittore di accordi applicati in azienda. Il problema del riordino dell'assetto sindacale diventa dunque importantissimo per garantire al mondo del lavoro democrazia e pluralismo.  (c) 1996 by Lega Nord Gruppo Senato  PROGRAMMA ELETTORALE PER LA PADANIA  ELEZIONI POLITICHE DEL 21 APRILE 1996  ATTIVITÀ PRODUTTIVE  Le PMI in Italia rappresentano circa l' 80-85% del nostro PIL, sono presenti in gran numero, 68 imprese ogni mille abitanti, hanno il 67% di occupati nel settore, tuttavia nella ""stanza dei bottoni"" si parla quasi esclusivamente di grosse imprese, pubbliche o private che siano.  Il contributo dato dalle Piccole e Medie Imprese all'economia del Nord è stato determinante a fronte della decadenza della grande industria, per conservare alle nostre regioni livelli di competitività europea.  Lo Stato italiano, non ha favorito questo merito, ma lo ha disconosciuto e ostacolato specie con un carico fiscale pesante e con l'intromissione burocratica.  Il peggiore nemico delle PMI è la burocrazia di Roma e la legislazione di Roma.  I cittadini e le imprese sono costretti a pagare una tassa occulta per inefficienza burocratica di circa 14 mila miliardi, le giornate di lavoro perse annualmente per code agli sportelli sono 20, 130 mila i posti di lavoro congelati per ritardi amministrativi, la durata delle procedure varia dai sei mesi ai cinque anni.  Quando il debito pubblico è alle stelle è estremamente complesso parlare di agevolazioni fiscali, di finanziamenti agevolati, l'unica strada sicuramente percorribile per aiutare l'imprenditoria è il taglio delle spese attraverso la razionalizzazione dei rapporti con la Pubblica Amministrazione.  Una burocrazia rapida, efficace, efficiente e trasparente costituisce il miglior baluardo contro la corruzione e uno stato democratico non può svilupparsi se i cittadini sono convinti che i soldi che pagano in tasse, dopo esserseli guadagnati con il sudore della fronte, vengono sprecati da una burocrazia remota, impersonale e corrotta.  Il Governo inglese ha deciso di abolire o semplificare drasticamente oltre 450 leggi e leggine che pesano come massi sul mondo delle imprese, valutando che il risparmio per l'industria britannica è calcolato nella misura di ""alcune centinaia di milioni di sterline"", che consentiranno la creazione di nuovi posti di lavoro in virtù dell'efficienza ritrovata da parte delle aziende e di una minore pressione fiscale sui loro bilanci, derivata da un severo taglio alla burocrazia.  Ci proponiamo di tradurre in realtà questa iniziativa che andrebbe a beneficio di migliaia di imprese del Nord.  Specifici punti programmatici  * Trasferimento a Milano del Ministero dell'Industria con il conglobamento del settore Turismo e del Commercio Estero. Questo obiettivo è stato proposto dalla Lega Nord al Senato, in occasione della Finanziaria del '95 e prevedeva, tra l'altro una semplificazione della struttura del ministero stesso. Il progetto è stato sabotato dalla burocrazia ministeriale.  * Riforma SACE, con trasferimento a Verona (od in altra località del Nord industriale) della sede.  La SACE ha ignorato totalmente le PMI. Con il progetto Lega di riforma, la struttura della SACE viene semplificata, divisa in due parti finanziarie (grande industria e PMI) facendola operare come azienda finanziata dallo stato solamente per i rischi politici per ben determinate aree.  * Riforma dell'ENEA. Prevede una divisione precisa in: Ricerca applicata (che traduce in forma ingegneristica i risultati di ricerche condotte in Università) e Assistenza alle PMI, per quanto attiene l'applicazione dei risultati delle ricerche, in modo da fungere da interfaccia tra gli enti di ricerca e le PMI. Verranno inoltre determinati con precisione i settori di ricerca ENEA (che oggi si occupa di tutto lo scibile umano, disperdendo forze e mezzi finanziari), distribuendo tra le regioni importanti i centri di ricerca stessi.  * Riforma dell'ICE. E' prevista una ristrutturazione ed un decentramento. La ristrutturazione ha per obbiettivo la riduzione dei costi inutili (quali ad esempio la dispendiosa sfarzosità di molte sedi) e la responsabilizzazione per obbiettivi dei dipendenti, mettendo l'ICE in condizione di essere finanziato in parte (50%) dallo Stato, ma il restante 50% di doverselo guadagnare con servizi resi sul normale mercato. Il decentramento prevede la costituzione di pochi centri (5 - 6) posti sul territorio al centro delle principali aree produttive, lasciando a Roma solamente una piccola unità di coordinamento (30 - 40 dipendenti).  * Riforma del sistema di prevenzione infortuni nell'ambito delle attività produttive. Anche per questo settore si è complicata in modo inutile, la vita delle PMI. Le Leggi di recepimento sono in generale, abbastanza chiare, ma le Leggi ed i regolamenti nazionali sono spesso un insulto alla razionalità ed al buon senso. Per complicare le cose si sono moltiplicati gli enti che si occupano del settore della sicurezza, spesso sovrapponendo le aree di competenza. Su tutto questo vi è la tendenza dei ministeriali ad addossare tutta la responsabilità sulle PMI, spingendo la pratica dell'autocertificazione.  Obbiettivo della Lega è di semplificare e chiarire il sistema, unificando tale enti in solo due strutture operative. Un ente emettitore di regole (precise e dettagliate), che funga anche da consulente alla PMI ed un ente controllore. L'autocertificazione dovrà solo attestare che le prescrizioni dell'ente emettitore di regole sono state rispettate.  Punti interpretativi diversi dovranno essere oggetto di discussione tra i due enti, senza chiamare in causa le PMI. Ogni novità incidentale, al di fuori del previsto, non potrà quindi essere addossata alle PMI, ma a chi ha emesso le regole.  * Finanziamento delle PMI. Le PMI hanno sempre avuto problemi di accesso al credito che è sfociato nella drammatica ""escalation"" del fenomeno dell'usura: 8 mila usurai, 4 milioni di vittime per un giro d'affari che avrebbe ormai superato i 5 mila miliardi.  È quindi necessario attivare una politica economica che favorisca la crescita e il consolidamento della PMI promovendo l'accesso al credito secondo i progetti e non sulla base delle garanzie offerte, studiando regole che favoriscano le banche che dimostrino una quota maggiore di impieghi al credito alle piccole e medie imprese, riducendo la riserva obbligatoria delle banche, limitando il divario tra ""prime"" e ""top rate"".  Importanti saranno poi i programmi di finanziamento a tassi agevolati attuati da consorzi fidi attivati da associazioni di categoria, dalle Camere di Commercio e da altri enti con istituti di credito che si dimostrino finalmente sensibili e attenti alle richieste dei piccoli imprenditori.  Sarà poi necessaria una radicale riforma del sistema di finanziamento delle PMI. Le PMI sono finanziate attraverso una serie di leggi strutturate spesso in maniera caotica e con regolamenti molto differenti tra di loro.  Tali leggi sono in generale di difficile utilizzo da parte delle PMI, che, nella maggior parte dei casi, non dispongono di esperti interni che possano agevolarne l'utilizzo.  Si tratta quindi di normalizzare tali leggi e regolamenti in modo da semplificare e rendere trasparenti al massimo le procedure.  * Introduzione di nuove norme relative alla subfornitura.  Oggi le aziende più grandi, in particolare nel settore del mobile, tessile-abbigliamento e meccanico, assumono sempre più frequentemente la veste di assemblatrici di un prodotto finale, le cui parti sono affidate in lavorazione ad altri complessi produttivi, anche se i rapporti di subfornitura sono estremamente complessi, si può affermare che circa l'80% delle imprese fanno ricorso a questo tipo di lavorazioni che vengono eseguite, per la maggior parte, da imprese minori. La subfornitura ora non è definita a livello giuridico, né il contratto ha una sua specificità normativa, il tutto a detrimento delle PMI che devono talvolta accettare condizioni capestro.  La Lega Nord intende codificare la fattispecie in questione, cercando di delimitare i ruoli delle due controparti e perequando una situazione di evidente squilibrio che va a danno del più debole, trasformando un rapporto di dipendenza in un rapporto di interdipendenza.  * Costituzione dei centri per la creazione delle nuove imprese. L'insieme delle procedure necessarie per creare un'impresa risulta molto complesso, sia per le numerose formalità da espletare che per la diversa natura degli enti preposti. Sono almeno 23 gli atti, che vanno dagli aspetti più propriamente amministrativi e fiscali a quelli legati alla protezione dell'ambiente o alla sicurezza del luogo di lavoro, che le aziende devono svolgere in questa fase e complessivamente vengono direttamente contattati circa 12 enti.  La Lega Nord mirando alla semplificazione delle normative e all'alleggerimento degli oneri per gli imprenditori, intende istituire presso ciascuna Camera di commercio degli sportelli chiamati ""Centri per la creazione di nuove imprese"" con lo scopo di fornire informazioni, coordinare e semplificare le formalità necessarie alla costituzione di nuove imprese. Questi Centri permetteranno agli imprenditori di sottoscrivere in uno stesso luogo e su uno stesso documento tutte le dichiarazioni alle quali sono obbligati dalla legge nel campo giuridico, amministrativo, sociale, fiscale e statistico, riguardante la creazione, la modificazione e la cessazione della loro attività.  * Commercio. L'attuale normativa sul commercio ha ormai ben 25 anni e non ha certo previsto l'irrompere sul mercato dei cosiddetti ""hard discount"" avvenuto all'inizio degli anni novanta.  Il proliferare incontrollato degli hard discount - si valuta che l'apertura di un esercizio di tale tipologia della superficie di 300 mq attira un bacino di utenza dieci volte superiore a quello di un altro esercizio delle stesse dimensioni - porterà all'espulsione delle piccole imprese.  La prevista drastica riduzione dei piccoli esercizi creerà un processo di desertificazione dei centri urbani causando un impatto negativo sui livelli di socializzazione degli stessi e creerà notevoli problemi occupazionali poiché ogni nuovo occupato nella grande distribuzione ne espelle tre nella piccola. Si ritiene quindi necessario eliminare, per gli ""hard discount"", il sistema dell'autorizzazione c.d. ""dovuta"" che consente l'ampliamento sino al raddoppio della superficie minima fissata dal piano commerciale o della superficie originaria dell'esercizio.  Analoga attenzione dovrà essere posta nei confronti dell'eccessivo proliferare dei centri di grande distribuzione nelle cinture urbane.  Vendite sotto costo. I prezzi particolari praticati da alcuni grandi distributori per alcuni prodotti di marca, hanno conseguenze traumatiche per le piccole aziende commerciali e sono ingannevoli nei confronti del consumatore, va quindi colmata una lacuna legislativa in tal senso considerando esplicitamente le vendite sotto costo come veri e propri atti di concorrenza sleale.  * Turismo. E' ormai superato il luogo comune che vedeva il turismo come alternativo e residuale rispetto alle attività produttive, sono oggi i Paesi industrialmente sviluppati quelli che riescono a organizzare la migliore offerta nel settore turistico.  Il turismo sollecita gli altri settori economici, l'industria di produzione fornisce infatti all'industria turistica una sempre maggiore quantità di beni e dunque l'industria turistica fornisce all'industria di produzione una sempre maggiore quantità di consumatori. Il turismo è ormai un prodotto sofisticato, con una domanda mondiale in continua evoluzione per il generale ampliarsi del benessere, per il modificarsi dei consumi e per la sempre maggiore quantità di tempo libero a disposizione.  I nostri operatori turistici sono oppressi sul piano fiscale, sia a livello statale che locale, soppressa la tassa sui frigoriferi, sono stati contati ben 13 balzelli, dilaniati dai più alti contributi d'Europa, dai costi di utenze telefoniche, di elettricità gas e acqua pari alle case private. E' improcrastinabile una riforma globale tesa sia ad un alleggerimento della pressione fiscale che ad un semplificazione globale.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  AGRICOLTURA, AGROINDUSTRIA, CACCIA E PESCA.  L'azione della Lega Nord in Parlamento è stata finalizzata allo scopo di dare piena attuazione all'articolo 117 della Costituzione che assegna alle Regioni la responsabilità gestionale delle risorse agricole. La manovra finanziaria per il 1996, per la prima volta nella storia legislativa italiana, ha trasferito le competenze del settore primario alle Amministrazioni regionali, rompendo definitivamente la centralità della gestione agricola attraverso la regionalizzazione delle risorse economiche. La completa applicazione di questo sostanziale principio rappresenta una priorità assoluta, visto che nemmeno un referendum ed una legge dello Stato, la 491/93, sono riusciti a scardinare la struttura centralistica che guida la politica agricola italiana.  1. Il confronto con l'Europa  Una seria politica agricola deve dividere in due grandi comparti la realtà produttiva attuale: un'agricoltura continentale per le produzioni padane che si confronti direttamente con i paesi nord-europei ed un'agricoltura mediterranea per le produzioni del centro-sud in grado di interagire con i paesi mediterranei dell'Unione. L'ingresso nell'UE dei Paesi dell'Europa Centro Orientale e l'entrata in vigore delle normative GATT modificheranno pesantemente gli equilibri comunitari, isolando sempre più i paesi che rivendicano un'agricoltura mediterranea. La Padania non può accettare questo ulteriore isolamento economico che ci porterà ad acquistare prodotti alimentari pregiati (carne e latte) dal Nord Europa obbligandoci ad un confronto perdente con i paesi dell'Est sui cereali e monocolture. Queste, in sintesi, sono le proposte della Lega Nord:  1.1 Riforma della Politica Agricola Comunitaria  * evitare fenomeni speculativi da parte di chi non lavora direttamente il terreno.  * limitare il valore massimo del premio per ogni singola impresa.  * incentivare l'agricoltore a non produrre esclusivamente per l'integrazione al reddito.  1.2 Riforma dell'Organizzazione Comune di Mercato settore vitivinicolo  * introdurre lo zuccheraggio alle stesse condizioni concesse ai paesi del Nord Europa, affinché i mosti del sud possano confrontarsi col mercato europeo.  * disciplinare la distillazione obbligatoria su base regionale e comunque sui quantitativi che non trovano sbocco sui mercati, premiando quindi chi ha capacità commerciali.  * eliminare i contributi per l'utilizzo dei mosti concentrati.  * eventuale limitazione della produzione sulla base di un meccanismo di soglia.  1.3 Riforma dell'Organizzazione Comune di Mercato settore ortofrutticolo  * superare l'attuale sistema delle quote a favore di un meccanismo a soglia.  * rinegoziare gli accordi UE al fine di tutelare le produzioni padane ad alto valore aggiunto ed i prodotti di nicchia.  1.4 Riforma dell'Organizzazione Comune di Mercato settore tabacco  * superare il sistema delle quote a favore di un sistema a soglia.  * permettere la compensazione non solo tra gruppi di prodotto diversi ma tra annate diverse.  * gestire a livello regionale i dati di produzione.  * identificare i veri produttori al fine di impedire le intermediazioni poco trasparenti.  1.5 Riforma dell'Organizzazione Comune di Mercato settore risicolo.  * evitare le penalizzazioni introdotte dalla normativa GATT.  * modificare la normativa per la parte inerente ai trasporti.  * aumentare i controlli comunitari allo scopo di frenare l'importazione di riso proveniente da Stati extra UE attraverso le porte dei Paesi Terzi Mediterranei.  1.6 Riforma del sistema quote latte.  * modificare l'annata di riferimento con conseguente indennizzo delle quote acquisite per poter compensare chi abbandona.  * definire di un serio sistema di compensazione nazionale.  * eliminare la patrimonialità della quota.  1.7 Riforma del settore carne.  * modificare la politica dei premi.  * rivedere le norme sul trasporto degli animali vivi.  * definire una nuova normativa IVA per contrastare le frodi.  1.8 Riforma delle politiche strutturali europee.  * delegare le Regioni al rapporto con l'Unione Europea.  * dividere gli interventi strutturali destinati all'impresa agricola da quelli finalizzati alla politica del territorio e all'assistenza.  * snellire le procedure amministrative.  2. Tutela dell'imprenditore agricolo  La valorizzazione della famiglia diretto coltivatrice, quale soggetto portante di tutta l'ossatura agricola, rimane un elemento imprescindibile al fine di meglio definire le varie figure che operano nella realtà agricola nostrana.  2.1 Riforma della figura dell'imprenditore agricolo.  In base alle esigenze territoriali sono evidenziabili tre diversi tipi di azienda e di imprenditore:  * Imprenditore agricolo professionale.  * Imprenditore agricolo non professionale.  * Operatore rurale.  Data la debolezza intrinseca del comparto agricolo, tutte le tipologie d'imprenditore necessitano di sostegni differenziati a seconda delle esigenze.  2.2 Riforma degli affitti agrari.  * riequilibrare il rapporto tra proprietario e affittuario.  * sostenere l'uso del terreno a scopo esclusivamente produttivo.  * assoggettare a tassazione ordinaria l'utilizzo speculativo dei terreni agricoli.  2.3 Riforma del credito agrario  La riforma di questo importante settore, opportunamente regionalizzato e tipicizzato, è la base di partenza per ogni possibilità di sviluppo e di competitività della nostra agricoltura in ambito comunitario.  2.4 Riforma della Cassa per la Proprietà Contadina  Questo istituto, creato per favorire l'accorpamento fondiario va debitamente regionalizzato e riordinato, passando da una politica di aiuti in conto capitale ad una politica di sovvenzioni in conto interessi.  2.5 Riforma del sistema previdenziale ed assistenziale in agricoltura  All'interno dell'INPS dovranno essere previste delle strutture specifiche in grado di espletare al meglio i compiti di accertamento della manodopera avviata all'agricoltura, di riscossione dei contributi, di vigilanza e di erogazione delle prestazioni previdenziali.  3. Il sistema strutturale italiano  Non è pensabile un'attività agricola di impresa senza un sistema strutturale che la supporti nella sfida del terzo millennio.  3.1 Riforma e regionalizzazione dell'AIMA  Le funzioni dell'AIMA, che è il portafoglio dell'agricoltura, devono essere delegate ad Agenzie regionali di intervento in grado di rapportarsi direttamente con l'Unione Europea.  Il rapporto con l'agricoltore deve essere immediato, in modo tale che l'organo di intervento sia la diretta emanazione della politica agricola europea sul territorio.  3.2 Riforma e regionalizzazione del Corpo forestale dello Stato  Le competenze in materia di foreste e agricoltura appartengono alle Regioni, di conseguenza il CFS deve diventare lo strumento di controllo e di intervento della politica agricola europea in ambito regionale.  3.3 Riforma degli Enti di Ricerca e Sperimentazione Agricola  Il riordino di questo importante settore nasce dall'esigenza di coordinare la ricerca a livello europeo e quindi ridurre i diversi ed inutili ""baronati"" di ricerca agricola.  3.4 Riforma della Federconsorzi  Questa struttura ha rappresentato la capacità del sistema di concentrare i risparmi degli agricoltori in un unico grande organismo che, grazie ad un discutibile fallimento, ha prodotto una perdita per il mondo agricolo di oltre 6000 miliardi. Occorre scongiurare la rinascita di un altro ""baraccone"" centralizzato, sostenendo le strutture in grado di autogestirsi. 3.5 Riforma dell'Unione Nazionale Incremento Razze Equine  * trasferire la gestione delle scommesse al Ministero Finanze;  * definire una quota di prelievo sulle scommesse da destinarsi alle Regioni;  * delegare la gestione del calendario corse e del segnale televisivo ad un comitato delle Regioni;  * incentivare tutti gli sports equestri anche amatoriali.  3.6 Definizione di una seria politica agroindustriale  La politica dissennata degli ultimi anni ha di fatto determinato la perdita di tutte le realtà agroindustriali degli agricoltori e dei cittadini (Cirio-Bertolli-De Rica, Polenghi Lombardo, ecc.). Lo Stato deve stare fuori dalle attività agroindustriali, pertanto RIBS e FINAGRA devono essere soppresse, utilizzando le risorse a loro destinate per sovvenzionare progetti cofinanziati anche dalla UE ai quali partecipino direttamente tutti i soggetti della filiera agroindustriale.  4. La montagna come risorsa europea.  La montagna, quale parte integrante del territorio padano, va assolutamente tutelata e rivitalizzata.  * garantire la presenza dell'attività agricola quale strumento di presidio del territorio.  * riformare profondamente la struttura e le funzioni delle comunità montane.  * incentivare e valorizzare le produzioni tipiche locali.  * eliminare per la montagna tutti i vincoli di produzione a condizione che la stessa sia effettuata direttamente in loco.  5. Agricoltura tra ambiente e prelievi (Caccia e Pesca)  Il primo custode dell'ambiente è l'agricoltore e la sua attività rappresenta un elemento essenziale per la corretta gestione del territorio.  5.1 Riforma della legge 157/92 in materia di attività venatoria  * considerare la selvaggina migratoria res nullius.  * ridurre le imposte sull'attività venatoria per i soggetti titolari di pensioni sociali.  * ridurre il territorio provinciale destinato a protezione faunistica.  * depenalizzare parzialmente le sanzioni previste dalla legge 157/92.  5.2 Nuova gestione della pesca nelle acque interne.  La tutela del patrimonio ittico ed una più efficace regolamentazione delle modalità di pesca in modo che tale attività si integri con una sana e corretta gestione delle acque sono i principi ispiratori che guidano la linea politica in materia della Lega Nord.  5.3 Riforma della legislazione sull'agriturismo.  L'agriturismo deve essere un efficace strumento regionale per integrare il reddito agricolo. Questa attività deve avvicinare i cittadini all'ambiente attraverso l'agricoltura, favorendo anche una promozione culturale ed economica dei prodotti tipici agricoli.  5.4 Riforma della legge 394/91 in materia di parchi e aree protette.  La normativa attualmente in vigore ha ottenuto come unico risultato il blocco l'attività agricola che rappresenta l'unica fonte di garanzia per un corretto equilibrio ambientale. L'impostazione odierna va fortemente rivista al fine di riconsiderare l'agricoltore quale soggetto responsabile del proprio territorio. Fermare l'agricoltura nei parchi significa far morire i parchi.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  CONCORRENZA E PRIVATIZZAZIONI.  Da un esame anche sommario del mercato italiano è evidente la tendenza alla concentrazione e l'esistenza di una struttura oligopolistica in tutti i settori dell'attività economica.  Tale struttura si è mantenuta inalterata nonostante che nel 1990 sia stata introdotta per la prima volta nell'ordinamento italiano una legge a tutela della concorrenza.  La sopravvivenza di grandi concentrazioni nel nostro mercato è stata favorita anche dalla forte presenza di imprese pubbliche, in particolare nel settore dei servizi di interesse generale, sinora affidati a concessionarie pubbliche in regime di monopolio (Enel, Stet-Telecom).  Per questi complessi aziendali la Lega Nord sottolinea l'importanza della liberalizzazione dei mercati prima della privatizzazione.  Il mantenimento di diritti speciali che possono legittimare il monopolio pubblico, come previsto per il settore delle telecomunicazioni, è un chiaro segnale del ritardo culturale del nostro paese sui principi della libera concorrenza.  Nel contesto dell'economia delle regioni padane, tale ritardo può compromettere la possibilità, per le imprese del Nord, di entrare nel mercato europeo.  La Lega Nord ribadisce quindi l'importanza di una seria riforma della disciplina Antitrust di carattere generale, applicabile a tutti i settori dell'attività di impresa, per garantire quel sistema di libera iniziativa che costituisce il presupposto di una effettiva economica di mercato.  E' pertanto nella logica dell'apertura del mercato alla concorrenza che la Lega Nord ritiene necessaria la costituzione di Authorities di settore con il massimo trasferimento di competenze dai Ministeri alle Autorità medesime, inclusi i poteri concessori e di rilascio delle autorizzazioni.  I servizi pubblici, le telecomunicazioni, le banche e i trasporti rappresentano i settori chiave del progetto di privatizzazione che la Lega intende perseguire.  L'obiettivo è il più ampio ed il più rapido considerata la rilevanza straordinaria che le privatizzazioni rivestono su tutto il panorama economico e la struttura sociale del Paese.  A tal fine la Lega Nord ritiene opportuno stabilire le condizioni per la massima diffusione dell'azionariato ed introdurre nell'ordinamento le regole ed i meccanismi di controllo necessari per il corretto e trasparente funzionamento del mercato dei valori mobiliari.  Conflitto di interessi ed Antitrust.  Le proposte di riforma legislativa della Lega Nord in materia di conflitti di interessi (blind trust), così come quelle sulla repressione di monopoli, cartelli e conglomerati (antitrust), rappresentano le fondamenta per l'affermazione di una economia aperta, e soprattutto costituiscono una garanzia di democrazia stabile e di etica rigorosa e trasparente.  L'Antitrust ed il federalismo rappresentano (con il blind trust), i pilastri del progetto di riforma del sistema economico e politico/istituzionale della Lega Nord, infatti, sul piano economico, l'antitrust riconosce al singolo, e tutela, quelle stesse libertà che il federalismo consente a livello politico istituzionale.  L'Antitrust ed il Federalismo garantiscono all'individuo, così come agli Enti Territoriali (Comune, Regione, Stati Federati), il diritto ad agire in autonomia all'interno di un sistema concorrenziale; pertanto la difesa delle autonomie e della concorrenza consentirà il raggiungimento di un obiettivo primario che è quello di responsabilizzare sia il comportamento dei soggetti che operano sul mercato, sia quello dei soggetti che operano a livello politico istituzionale.  La creazione di regole a difesa della concorrenza, coordinato ad un sistema di regole etiche con una prospettiva di largo respiro quale è quella del progetto sui conflitti di interessi, consentirà quindi anche nel nostro Paese, la nascita di una democrazia effettiva e di una reale economia di mercato. Il progetto Antitrust della Lega si ispira al modello statunitense che giustifica la regolazione del mercato solo nella misura in cui questa sia garanzia di tutela dei diritti fondamentali dell'individuo, quale é appunto la libertà di iniziativa economica.  Le legislazioni europee, nate negli anni '50 con il Trattato CEE e sulla falsariga di questo, hanno un preminente carattere dirigistico e burocratico: esse, affidano non già ai giudici della magistratura ordinaria l'applicazione rigorosa e ragionevole della legge, bensì ad autorità amministrative la gestione discrezionale di una mole gigantesca di ""pratiche"" e ""notifiche"" da coprire e avallare con autorizzazioni, deroghe, esenzioni, ingiunzioni.  La legislazione USA, invece, in un secolo di vita dopo l'emanazione nel 1890 dello Sherman Act, tuttora immutato, ha eretto il principio della concorrenza ed il divieto delle monopolizzazioni a dogma integrativo della Costituzione federale degli Stati Uniti, ed ha affidato a giudici ordinari anziché ad organi politici o ad amministrazioni burocratiche l'interpretazione e l'applicazione della legge.  Pertanto, per garantire la tutela del diritto alla libera iniziativa economica, la Lega Nord propone, sia per la riforma Antitrust, che per il Blind trust, la competenza del giudice ordinario, perché va lasciato ai giudici il compito dei giudici, ossia l'applicazione della legge: di qualsiasi legge per quanto complessa, in qualsiasi materia per quanto tecnicistica e intricata, senza privilegiare invece una gestione amministrativa più burocratica e discrezionale al tempo stesso. Non vi sono controindicazioni alla competenza del giudice ordinario che non siano molto più gravi nel sistema attuale di gestione burocratica della legge.  A tal fine la Lega Nord propone la creazione di sezioni speciali giurisdizionali per la concorrenza, localizzate nelle regioni padane, dove le P.M.I. del Nord possano ottenere giustizia in caso di violazione della disciplina antitrust.  Occorre sottolineare che la vigente legge italiana della disciplina della concorrenza costituisce un esempio tra i peggiori di normativa di retroguardia e di conservazione del sistema, omogeneo alle più dirigistiche imposizioni di Bruxelles: il rischio è quello dell'estromissione del Nord Italia dall'Europa.  Scopo fondamentale del nostro progetto è quello di rendere efficienti i principi a tutela della concorrenza, al fine di garantire le libertà individuali di iniziativa economica costituzionalmente protette.  Le esigenze liberiste che la nostra proposta intende soddisfare richiedono che le norme a tutela della concorrenza e dell'economia di mercato siano applicate a tutte le imprese pubbliche e private, operanti in qualsiasi settore dell'attività economica.  I rapporti con le disposizioni a tutela della concorrenza dell'Unione Europea previsti nel Trattato di Roma, sia per gli aspetti sostanziali che per quelli giurisdizionali, saranno governati dal principio della sussidiarietà.  Il sistema radiotelevisivo.  Come era facile prevedere, in Italia molte forze, liberiste solo a parole, cercano tuttora di evitare che il Parlamento definisca il quadro di regole necessarie a garantire il pluralismo e la libera concorrenza. Quale che sia il futuro scenario politico la Lega continuerà fermamente a battersi affinché anche da noi siano adottati gli strumenti legislativi che impediscano che nel delicato settore delle comunicazioni si costituiscano posizioni dominanti.  Come forza democratica e liberista siamo convinti che la lotta ai grandi monopoli debba però essere inquadrata in un'ottica federalista.  Più federalismo significa infatti introdurre maggiore democrazia nell'uso dei mezzi, delle risorse; significa più soggetti imprenditori e quindi maggiore occupazione; contenuti più vicini alle istanze della nostra gente.  Il progetto di legge sul sistema radiotelevisivo già presentato dalla Lega Nord nella trascorsa legislatura prevede tra i punti di maggiore importanza:  * una seria legge Antitrust.  * l'istituzione di un'unica autorità per il sistema delle comunicazioni.  * l'istituzione di un'emittente pubblica radiotelevisiva federale.  * una serie di competenze attribuite alle regioni e agli enti locali in materia di emittenza, di pianificazione dei bacini, di partecipazione al procedimento di rilascio delle concessioni.  * l'intervento delle regioni a sostegno delle produzioni audiovisive.  * la possibilità per le emittenti operanti a livello regionale di utilizzare il satellite.  * un piano per l'introduzione delle nuove tecnologie delle comunicazioni, in particolare del cavo e del satellite.  * una seria legislazione antitrust sia sul numero delle emittenti nazionali che sulle risorse.  Tutti possono comprendere quanto di questi punti sia poi entrato nell'attuale dibattito politico.  Reti di telecomunicazione via cavo e in microonde  La Lega Nord nella scorsa legislatura aveva presentato una proposta di legge per disciplinare questo settore. Cavo e microonde sono congiuntamente considerati nella prospettiva di una loro sempre più marcata integrazione. Così è infatti avvenuto in altre situazioni di mercato tecnologicamente avanzate (es. Stati Uniti).  In particolare le norme tendono ad articolare il sistema delle reti su due grandi livelli: federale e distrettuale. A questi due livelli corrispondono poi due tipi di provvedimenti abilitativi allo svolgimento delle connesse attività: concessioni e autorizzazioni. Autorizzazioni per i servizi e per le reti in microonde, concessioni per le reti via cavo.  Quanto all'articolazione federale e distrettuale, essa nasce dall'esigenza di voler valorizzare il più possibile le strutture amministrative regionali e locali, creando un mercato nel quale possano coesistere accanto alle grandi società di telecomunicazione anche piccoli operatori.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  FISCO.  La situazione attuale.  Nel sistema fiscale italiano, uno dei sistemi più ingiusti ed arcaici che esistono, il rapporto fisco-contribuente si è sempre basato sulla reciproca mancanza di fiducia, anziché su una politica di verifica e controllo.  Il continuo proliferare di legislazione fiscale ha creato una situazione di estrema incertezza del diritto, una esasperazione della pressione fiscale e un incitamento all'evasione.  E' cosa a tutti nota che la pressione fiscale in Italia (cioè il rapporto percentuale fra le imposte pagate dagli italiani e il prodotto interno lordo) è, per pari livelli di reddito pro capite, fra le più alte del mondo.  Infatti, per 100 lire guadagnate ben 47,2 sono finite nel pozzo senza fondo delle casse erariali di Roma, a fronte del 39,5 della Germania, del 31,1 della Gran Bretagna, del 24,7 degli Stati Uniti e del 16,3 del Giappone.  Questa sperequazione della pressione tributaria, nella pratica, è purtroppo cosa normale e si verifica sia con riferimento a singoli cittadini, sia con riferimento a singole regioni del Paese.  Questo dato, già di per se stesso significativo, è insufficiente per dare una misura dell'iniquità del nostro sistema tributario.  Si pensi che quasi il 40% di quello che si spende per i consumi domestici è la somma tra imposte ed Iva, con punte di prelievo che raggiungono più del 50% sulle bollette del gas metano da riscaldamento, la città di Torino ne è un esempio con una pressione tributaria che tocca addirittura il 50,3%!  Il Nord non vuole assoggettarsi più in là nel tempo ad una pressione fiscale esasperata, iniqua, e centralista in nome di quella falsa solidarietà che negli ultimi decenni non ha prodotto alcun apprezzabile riequilibro dei redditi e del prodotto interno lordo all'interno del territorio dello Stato italiano.  Soluzioni.  L'unica soluzione al problema è la trasformazione dell'Italia in Stato Federale. Infatti non ha senso parlare di federalismo fiscale, allo stato attuale delle cose è solo una ""trovata pubblicitaria"" dello Stato centralista per spremere ancora una volta il popolo del Nord, prescindendo da una reale riforma in senso federalista dello Stato.  Quello che oggi la maggior parte delle forze politiche propugna come federalismo fiscale altro non è che una forma di decentramento fiscale, per altro importante ma che rappresenta solo un palliativo del processo di riforma del sistema italiano, che rischia di trasformarsi solo in una sovraimposizione di imposte pseudo-locali a quelle già esistenti.  Il principale difetto della sistema fiscale attuale consiste infatti proprio nell'accentramento del prelievo rispetto ad una spesa pubblica molto più decentrata.  Ciò ha provocato guasti molto seri al funzionamento della democrazia italiana: deresponsabilizzazione degli amministratori, lassismo gestionale, sprechi, disavanzi sommersi, impossibilità di esercizio autonomo delle scelte in sede locale, conflitti centro-periferia, contrattazioni estenuanti sull'entità dei trasferimenti, convinzione diffusa dei cittadini che le loro imposte siano interamente destinate alle esigenze di ""Roma"".  Il principio a cui si ispira la nostra proposta di riforma è l'attribuzione agli Enti Locali della potestà impositiva legata alla responsabilità di spesa, che si potrà attuare in linea di massima lasciando a livello federale il gettito delle maggiori imposte indirette, destinando invece la maggior parte o la totalità del gettito delle imposte dirette agli Enti Locali.  Il gettito verrà incassato direttamente a livello federale o locale per l'ammontare di competenza di ciascuno.  In relazione allo spostamento dell'imposizione a livello locale verrà contestualmente trasferito il potere di controllo sulle entrate di competenza, chiudendo quindi il cerchio del meccanismo come segue:  * Imposizione tributaria.  * Controllo diretto dell'Ente impositore sul contribuente.  * Determinazione delle modalità e dell'ammontare della spesa pubblica.  * Controllo del contribuente sulla destinazione delle imposte versate.  Il federalismo si traduce, inevitabilmente, in una semplificazione e in una razionalizzazione del sistema complessivo.  Gli aspetti qualitativi e quantitativi del carico tributario gravante sulle imprese verrebbero migliorati dalla concorrenza fra sistemi fiscali federali che nell'ambito più generale del sistema Paese, verrebbe a crearsi.  Il tessuto economico del Nord necessita di un sistema fiscale moderno caratterizzato da trasparenza e semplificazione di obblighi e diritti dei contribuenti e dell'ente impositore.  In particolare la questione dei crediti d'imposta deve allinearsi al Nord con quanto in atto in altri paesi UE (prevedendo l'introduzione di meccanismi di compensazione).  Nell'ambito di questo processo di razionalizzazione possiamo annotare alcune nostre proposte:  * riduzione del numero delle imposte, oggi se ne contano circa 292, sebbene l'80% del gettito deriva da solo sette imposte (Irpef, Irpeg, Iva, ect.)  * eliminazione dei balzelli inutili che molto spesso non creano neppure gettito  * semplificazione delle procedure e degli adempimenti inutili e macchinosi  * alleggerimento della pressione fiscale e in generale dei costi che i contribuenti sono costretti a sopportare per far fronte a tutte le incombenze attualmente previste dalla legge, abbassando così il livello di opportunità all'evasione.  Il debito pubblico.  Il debito pubblico è quella voragine senza fine che attualmente si aggira attorno ai 2 milioni di miliardi, della quale dobbiamo ringraziare la politica assistenzialista ed irresponsabile che lo Stato borbonico centrale ha perpetuato sino ad oggi.  Vittime innocenti di questa ""tragedia"" sono soprattutto le popolazioni del Nord che sono chiamate sempre in causa per cercare di arginare un mostro che ormai non è più possibile controllare.  Non può sempre esserci una parte dell'Italia, la Padania, che tira come una locomotiva, mentre dall'altra parte l'economia viene arrestata da un vagone sempre più lento e pesante che si chiama Mezzogiorno!  È come un cane che si morde la coda, il debito aumenta e per pagare gli interessi si aumentano le emissioni di titoli di stato che a loro volta aumentano il debito pubblico. Il fabbisogno corrente è coperto dalle entrate fiscali, ma queste non sono più sufficienti a pagare anche gli interessi correnti. È una spirale senza fine.  Il popolo del Nord sarebbe in grado DA SOLO, di riportare il debito pubblico entro confini più ragionevoli, ma non può certo accollarsi tutto il debito accumulato per soddisfare le esigenze di una politica esercitata in maniera sconsiderata da parassiti a favore di altri parassiti assistenzialisti.  È ora che il popolo del Nord riprenda in mano le redini del suo destino, che finora aveva lasciato in buona fede nelle mani del Parlamento romano, il quale, anziché legiferare in modo equilibrato ridistribuendo equamente la ricchezza del Paese, non ha fatto altro che sperperare e dilapidare la ricchezza mettendo in ginocchio l'Italia.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  PREVIDENZA E LAVORO.  Previdenza.  Il Nord ritiene inammissibile l'uso clientelare della previdenza sociale che rappresenta il principio cardine della solidarietà intergenerazionale, frutto delle lotte sociali dei nostri padri.  In particolare deve essere revocata ogni forma di pensione d'invalidità a chi, non avendo alcun titolo e requisito soggettivo, ne stia indebitamente beneficiando.  Sulla legge di riforma del sistema pensionistico dell'agosto 1995 occorre incidere in alcuni settori senza tuttavia stravolgerne le linee guida.  Il cammino intrapreso va continuato affinché i contributi restino laddove vengono versati, fatto salvo il principio della solidarietà, e si attui il criterio della capitalizzazione dei contributi su conti correnti individuali in gestioni separate che permettano di fotografare in tempo reale la situazione soggettiva.  Occorre rendere obbligatoria per tutti l'iscrizione ad una forma pensionistica privata o pubblica, diretta a garantire una rendita pensionistica, evitando l'introduzione di balzelli e tasse mascherate da contribuzioni previdenziali (basti ricordare la nota vicenda legata al 10%).  Il sistema pensionistico pubblico deve essere improntato a regole chiare, precise, intelleggibili da tutti e non più soggette a continue correzioni ed aggiustamenti per far quadrare conti che non tornano per altre ragioni.  Sostanzialmente occorre un'azione incisiva nei seguenti settori:  Revisione:  * delle pensioni di invalidità con revoca a chi non avendone titolo né requisito soggettivo continua a beneficiarne;  * delle indennità di accompagnamento affinché sia erogata solo a chi ne possiede i requisiti;  * delle pensioni sociali;  * delle pensioni agricole;  * della normativa sui prepensionamenti clientelari in certe aree geografiche a danno del Nord.  Criteri certi:  * per le ricongiunzioni dei periodi assicurativi fra diversi fondi, oggi possibile solo con esborsi assai onerosi.  * per il cumulo reddituale fra i coniugi la cui soglia varia annualmente obbligando il cittadino a rinunciare a parte della propria pensione perché considerato dall'INPS persona abbiente.  Interventi:  * a favore delle casalinghe e delle donne che abbandonano il lavoro per dedicarsi alla famiglia avviando nuove forme previdenziali senza prelievi dalla fiscalità generale ma che utilizzino i risparmi conseguibili con le revisioni delle posizioni di cui sopra.  * diretti a reprimere il lavoro sommerso che significa anche evasione contributiva.  * diretti a ripristinare il riconoscimento della contribuzione figurativa per i periodi di astensione dal lavoro per maternità e congedi parentali.  Sostegno:  * alla previdenza integrativa ancora preda di ostacoli di ogni genere. La pensione è il giusto ""compenso"" a garanzia del proprio futuro di quanto versato in gioventù. Come in ogni contratto di diritto civile, modalità e termini non possono essere unilateralmente modificati adducendo solo motivazioni di cassa e ingenerando stress e panico da ""riforma continua"". Senza tacere del fatto che sulla previdenza sono scaricati i costi dei cosiddetti ""ammortizzatori sociali"" che andrebbero riportati entro i ristretti ambiti per i quali sono stati concepiti e di cui dovrebbe farsi carico la fiscalità generale.  Lavoro  La lotta alla disoccupazione si esercita attraverso la contrattazione regionale che comporta una maggiore penetrazione della contrattazione stessa nel tessuto del territorio consentendo di affrontare meglio le problematiche legate alle diverse realtà socio-economiche. Di pari passo con la contrattazione regionale (gabbie salariali) deve, naturalmente andare la diversificazione dei salari, intendendosi per tale che le retribuzioni devono essere rapportate al reale costo della vita nelle diverse aree. Concetto, questo, molto diverso dal salario d'ingresso proposto dalla triplice che anziché essere legato al costo della vita comporta una riduzione del 20-30% per i nuovi assunti, o della flessibilità del salario, sempre proposta dalla triplice, che prevede una riduzione salariale indifferenziata nel Mezzogiorno, partendo dal concetto che laggiù si produce meno. Ulteriore sviluppo all'economia può venire dall'introduzione del lavoro interinale (lavoro cosiddetto in affitto) che consentirebbe di rendere più flessibile il mercato del lavoro.  Introdurre:  * il criterio della flessibilità attraverso il tele-lavoro, il part time, il lavoro interinale.  * la riduzione dell'orario di lavoro non generalizzato ma contrattato con le singole unità produttive ed i singoli segmenti di attività;  * adeguamento delle retribuzioni al costo reale della vita nelle diverse aree geografiche con la creazione di meccanismi differenti da utilizzare nella contrattazione collettiva locale.  Riformare:  Potenziamento: delle funzioni dell'Ispettorato del Lavoro, relegato a compiti meramente sanzionatori anziché di aiuto e supporto a datori di lavoro e lavoratori.  dell'uso dell'informatica negli uffici pubblici con sistemi che permettano la trasmissione simultanea dei dati e delle informazioni per evitare che l'utente debba sobbarcarsi l'onere di compilazione di modulistiche varie da inoltrare a molteplici enti con inevitabili ""code agli sportelli"".  Un capitolo a parte merita il referendum sulle trattenute sindacali che, per espressa volontà popolare, sono state private del loro aspetto più deteriore: l'automatismo vita natural durante.  Confindustria, i Sindacati Confederali nonché l'ARAN hanno continuato, attraverso ratifiche relative al periodo postreferendario, a godere di inevitabili privilegi economici giacché ai datori di lavoro è data la facoltà di trattenere i contributi sindacali, privilegiando gli ""amici sindacalisti"" con cui, da anni, dialogano.  Al tavolo delle trattative può solo sedere chi è stato sottoscrittore di accordi applicati in aziende, stroncando sul nascere ogni idea di democrazia e di pluralismo.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  AMBIENTE.  Siamo consapevoli della estrema urgenza e necessità, improcrastinabile nel tempo, che al soggetto ""Ambiente"" venga affidato un ben preciso ruolo di una seria ed efficace programmazione dell'uso del territorio. Alla politica ""Ambientale"" va conferito il connotato ed il contenuto di un'economia di scala a lungo termine, come sancito dall'ATTO UNICO EUROPEO. Solo così saremo in grado di proporci come soggetti affidabili nell'impostare e promuovere le politiche ambientali di cui una società moderna ed avanzata deve dotarsi. Condizione primaria dovrà essere pertanto la trasformazione in senso Federale dello Stato centralista secondo i seguenti principi:  * autonomia legislativa regionale.  * democrazia rappresentativa dei cittadini.  * competizione collaborativi tra gli Stati Membri dell'UE.  * principio di sussidiarietà, ovvero responsabilizzazione dei livelli istituzionali più bassi.  * principio di autonomia, ovvero attribuzione al soggetto investitore di risorse direttamente derivanti dal prelievo fiscale.  Punti programmatici  1. Il federalismo a tutela dell'ambiente  La riforma federale dello Stato rappresenta l'elemento fondamentale in grado di garantire la corretta gestione ambientale. A tal fine dovranno essere adottate le seguenti misure:  * procedere rapidamente alla semplificazione, alla razionalizzazione ed all'armonizzazione delle leggi.  * differenziare la potestà legislativa e normativa in ordine ad ambiti territoriali omogenei.  * attuare concretamente un moderno sistema di vigilanza e ispezione ambientale;  * garantire la rapida ed efficace esecuzione degli atti amministrativi, attrezzando adeguatamente gli Enti Locali.  2. Riforma del Ministero dell'Ambiente  Il Ministero dell'Ambiente va riformato ed unificato con gli altri Ministeri aventi competenza in materia di territorio, attribuendogli esclusivamente poteri di indirizzo e coordinamento.  A tal fine, l'Agenzia per l'Ambiente dovrà essere una struttura concepita sotto forma di authority presso la Presidenza del Consiglio e non presso l'attuale Ministero. Le Regioni, in accordo con gli Enti Locali, dovranno, invece, esercitare la pianificazione e la gestione del territorio e dell'ambiente, la programmazione dei fabbisogni, la valutazione degli oneri e la realizzazione delle opere di specifico interesse.  3. L'intreccio culturale e politico tra federalismo fiscale e riforma fiscale ecologica.  La riforma fiscale federalista rappresenta uno dei pilastri del nuovo Patto Costituente per la Seconda Repubblica proposto dalla Lega Nord. Una tassazione ambientale sostitutiva e non aggiuntiva, correttamente impostata, potrà fornire i seguenti vantaggi:  * ridurre le diseconomie esterne provocate dalle differenti localizzazioni delle fonti inquinanti e ristabilire la ""verità"" dei prezzi per le risorse naturali;  * aumentare l'efficienza economica inglobando i costi esterni nella produzione e migliorando l'allocazione delle risorse.  * incentivare la scelta, da parte degli operatori economici, di tecnologie innovative che annullino o riducano l'impatto di processi e prodotti inquinanti;  * fare chiarezza sul costo effettivo del danno ecologico provocato dalle attività produttive al fine di sensibilizzare produttori e consumatori per un maggior rispetto dell'ambiente.  4. Aree protette e difesa del suolo  La legge quadro sulle aree protette ha eluso gran parte delle aspettative, riconducendo ad una logica di potere centralista le competenze in materia delegate costituzionalmente alle Regioni, ed imponendo vincoli troppo restrittivi alle comunità locali. La riforma delle normative attualmente in vigore deve mirare a salvaguardare contemporaneamente due patrimoni:  * il patrimonio ambientale, bene prezioso anche per le generazioni future, coniugando con esso le esigenze di lavoro e di occupazione delle popolazioni dei parchi.  * il patrimonio culturale, attraverso il recupero e la valorizzazione delle identità, della storia e delle tradizioni locali.  5. Salvaguardia delle acque.  La salvaguardia della quantità e della qualità dell'acqua costituisce un fattore di sviluppo economico, oltre che di mantenimento di livelli accettabili di qualità della vita. In particolare si rende necessario:  * realizzare il servizio idrico integrato, che coinvolge gli aspetti dalla captazione alla distribuzione, in ambiti territoriali omogenei.  * adottare strumenti economici intesi come corrispettivi del servizio reso;  * riformare radicalmente la legge Merli.  * emanare nuove norme tecniche sulla potabilizzazione delle acque.  * regimare correttamente le acque fluviali, in modo da favorire l'autodepurazione naturale.  * introdurre nuove normative sulla balneazione.  6. Tutela della qualità dell'aria.  In buona parte gli strumenti di contenimento dell'inquinamento atmosferico coincidono con quelli destinati alla razionalizzazione della produzione energetica. A tal fine riteniamo opportuni i seguenti interventi:  * promuovere l'applicazione di sistemi di combustione meno inquinanti.  * defiscalizzare l'utilizzo dei combustibili ecologici.  * ridistribuire una parte dei tributi sui combustibili alle Amministrazioni locali, vincolandone l'utilizzo per iniziative di risanamento atmosferico;  * introdurre nuove norme per il trasporto pubblico, per i parcheggi e per l'accesso ai centri storici, allo scopo di alleviare i problemi causati dall'inquinamento urbano.  7. Smaltimento rifiuti.  Obiettivo strategico di una politica ecologica è quello di ridurre quanto più possibile la produzione di rifiuti e, quindi, gli impianti di smaltimento. Ciò implica la riorganizzazione del nostro rapporto con i rifiuti, attraverso il riciclaggio e le modalità di produzione di base, così da ricondurre anche la vita dei prodotti ad un ciclo che comprenda una forma di riutilizzo, invece che soltanto di abbandono. La politica futura di gestione dei rifiuti, pertanto, si dovrà basare sulle seguenti linee direttive:  * coordinare le norme in un Testo Unico e semplificare le procedure.  * predisporre una rete integrata di impianti di smaltimento, prevedendo l'autosufficienza a livello provinciale per lo smaltimento dei rifiuti solidi urbani e a livello regionale per quelli tossico-nocivi.  * stabilire la responsabilità congiunta dei produttori, degli importatori e dei distributori per i rifiuti che provengono dall'uso dei beni durevoli e dall'imballaggio.  * operare la revisione strutturale dei criteri di pianificazione delle aree in cui allocare gli impianti di smaltimento, cominciando dall'individuazione delle ""aree non idonee"".  * gestire i servizi pubblici per lo smaltimento dei rifiuti in modo più organico e con criteri di managerialità, ricorrendo allo strumento di impresa.  * privilegiare gli impianti di termodistruzione con recupero di energia.  * attuare la raccolta differenziata, tenendo in considerazione l'effettivo riutilizzo dei materiali.  Tutte le decisioni dovranno essere attentamente valutate nel rapporto costi/benefici tanto economici quanto ambientali.  8. Attività estrattiva in materia di miniere, cave e torbiere  Visti la prolungata assenza di pianificazione delle attività estrattive, la produzione legislativa della Lega Nord è indirizzata verso i seguenti obiettivi:  * garantire il corretto ripristino dell'area dopo l'escavazione.  * procedure semplificate, pur nella salvaguardia della professionalità.  * pianificazione regionale e disciplina amministrativa da parte dei Comuni tramite concessione.  * recupero e riciclo dei materiali inerti.  9. Valutazione d'impatto ambientale (V.I.A.) ed industrie ad alto rischio  La V.I.A. deve rappresentare lo strumento dell'approccio integrato"", da realizzare a livello regionale, che consiste nell'esame, a partire dalla fase di progettazione, di tutti gli aspetti ambientali e dei rischi connessi alla realizzazione di un'opera. Ciò presuppone l'unificazione e l'integrazione dei relativi procedimenti amministrativi ed autorizzativi, disposizioni peraltro già contenute in diverse direttive UE.  10. Protezione ambientale nel settore energetico.  Le esigenze ambientali e di risparmio energetico e le esigenze imprenditoriali sono elementi coincidenti, considerati i legami esistenti tra questi argomenti. Lo stimolo verso l'autoproduzione di energia elettrica ha impatti positivi sia sul bilancio delle aziende sia sullo stato dell'ambiente, in quanto crea occupazione nell'industria energetica che opera sugli impianti di piccola e media taglia, riduce la dipendenza energetica sia dall'estero sia dalle elefantiache strutture statali. L'acquisto di energia dai piccoli produttori da parte dell'ENEL deve avvenire a tariffe migliori ed incentivanti, specie quando la produzione avvenga tramite lo sfruttamento di tecnologie legate alla protezione ambientale. Gli impianti di grande dimensione devono essere progettati o rinnovati secondo principi di risparmio energetico, di riutilizzo del calore a bassa temperatura, di cogenerazione, di teleriscaldamento, con un beneficio netto immediato dal punto di vista economico e ambientale.  11. Informazione, partecipazione ed educazione ambientale  I diritti di informazione, controllo, e partecipazione in materia ambientale sono quasi del tutto disattesi dalla normativa vigente per il semplice motivo che ad essi non corrispondono dei precisi doveri da parte della pubblica amministrazione. Si continuano a sfornare ""Carte dei diritti"", ma il vero problema è di fissare una ""Tavola dei doveri"" per la burocrazia, riorganizzandola secondo due principi:  * la responsabilità dei funzionari.  * il controllo democratico degli utenti.  12. Organizzazione amministrativa. Esecuzione e controllo degli atti  E' necessità imprescindibile delineare in modo inequivocabile i poteri dei vari livelli istituzionali:  * livello centrale, con compiti di controllo e coordinamento e di rappresentanza in sede UE.  * livello intermedio al Nord, con compiti legislativi e programmatori.  * livello locale regionale, con competenze normative e pianificatorie particolari, nonché con attribuzioni generali di carattere amministrativo.  * livello locale provinciale e comunale, con funzioni di proposta programmatica e di amministrazione diretta degli interventi pubblici.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  TERRITORIO, LAVORI PUBBLICI, URBANISTICA.  Il legame fra l'assetto istituzionale di una Nazione ed il proprio territorio rappresenta un elemento fondamentale: la qualità fisica del paesaggio è la rappresentazione della qualità di governo.  La Padania dovrà fisicizzare la propria autonomia e sottolineare le intrinseche differenze culturali mediante una coraggiosa opera di riassetto territoriale basata su una radicale rivisitazione delle norme di pianificazione e gestione del territorio.  Fino ad oggi il Nord ha sacrificato la propria qualità ambientale per far fronte alle esigenze richieste da una produzione di ricchezza che è stata impiegata e dissipata altrove (pagando in termini di intasamento delle aree e delle infrastrutture con conseguenti ripercussioni sulla qualità della vita), al contrario di quanto avviene nelle altre Nazioni europee che reinvestono le proprie risorse in loco per mitigare le dannose conseguenze ambientali provocate dall'eccesso di attività produttive ed abitative.  La Padania dovrà autonomamente gestire l'utilizzo del proprio territorio, garantendo una radicale ridistribuzione di attività e strutture, allo scopo di ottenere un assetto ambientale compatibile alle caratteristiche proprie del nostro tessuto socioeconomico.  1. Interventi strutturali  * Completo rifacimento della legislazione in materia di urbanistica e pianificazione del territorio. Azzeramento delle confuse e prolisse leggi esistenti.  * Ridistribuzione delle competenze pianificatorie sulla base del principio di sussidiarietà fra Macroregione, Regioni, Province (Aree omogenee) e Comuni (Comunità locali).  * Semplificazione degli strumenti operativi (Piani Regolatori, Piani di Fabbricazione, Piani Paesistici, Piani Cave, ecc.) in un solo piano onnicomprensivo.  * Creazione di uno sportello unico per il cittadino che dovrà ottenere, per ogni intervento sul territorio, una sola autorizzazione da un'unica autorità competente. Soppressione delle Soprintendenze.  * Semplificazione e democratizzazione degli strumenti di pianificazione che dovranno essere redatti in forme e linguaggi semplici e succinti.  2. Pianificazione territoriale  * Istituzione del Catasto su base comunale con funzioni di controllo fiscale e di banca dati (completa e aggiornata) per la pianificazione.  * Oggettività della pianificazione redatta sulla base delle reali esigenze della popolazione residente e dei caratteri del territorio.  * Eliminazione delle perequazioni (e delle speculazioni) fondiarie mediante l'applicazione dello stesso indice teorico di edificazione a tutte le aree (indice diffuso).  * Decongestiona delle grandi aree metropolitane mediante il miglioramento delle linee di comunicazione e delle reti telematiche che permettano la più razionale ripartizione delle attività produttive e delle aree residenziali sul territorio con il recupero del patrimonio edilizio (soprattutto montano e collinare) ora abbandonato.  * Avvio di vaste operazioni di radicale restauro del territorio con il recupero di aree abbandonate, la ricostruzione di zone degradate, la razionalizzazione delle infrastrutture, pesanti riforestazioni e l'aumento delle dotazioni naturalistiche.  * Privilegio dei parametri qualitativi rispetto a quelli quantitativi con particolare attenzione alla valorizzazione delle culture architettoniche locali. Recupero dell'edilizia storica e tradizionale anche mediante speciali normative.  * Automatizzazione delle concessioni per i progetti congrui con gli strumenti di pianificazione. Eliminazione delle commissioni edilizie (strumenti di corruzione e di pressione politica) e loro sostituzione con commissioni di controllo della qualità formale degli interventi.  * Neutralità di tutti gli operatori di fronte alla pianificazione con l'eliminazione di privilegi per enti pubblici, edilizia sovvenzionata, ecc.  * Uso dello strumento fiscale per migliorare la qualità del costruito, eliminare gli sprechi di territorio e di case, per disincentivare l'abbandono e il sottoutilizzo di terreni ed edifici e per contenere il proliferare di seconde case.  * Introduzione di norme che impediscano il frazionamento dei fondi agricoli e delle unità immobiliari.  * Introduzione di norme che favoriscano la continuità residenziale controllando ogni spreco edilizio.  * Rigida eliminazione di ogni spreco del territorio agricolo e naturale. Rinuncia ad ogni espansione mediante la razionalizzazione delle aree già compromesse e il riutilizzo di quelle abbandonate.  * Verificare la fattibilità economica dei piani che si baseranno sulle effettive capacità contributive delle comunità che li gestiscono.  3. Lavori pubblici ed edilizia sovvenzionata  * Semplificazione delle procedure di appalto. Introduzione di norme che favoriscano le piccole imprese e gli operatori locali.  * Abolizione dello IACP e sua sostituzione con enti gestiti localmente che si occupino di risolvere reali e verificate emergenze sociali e casi di necessità temporanei.  4. Implicazioni culturali  * Radicale riforma delle professioni e dell'istruzione professionale e universitaria collegate ai temi della pianificazione e gestione del territorio.  * Istituzione di enti culturali che si occupino di ricerca e formazione nel campo dell'architettura tradizionale e delle forme locali di gestione del paesaggio.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  TERRITORIO, LAVORI PUBBLICI, URBANISTICA.  Il legame fra l'assetto istituzionale di una Nazione ed il proprio territorio rappresenta un elemento fondamentale: la qualità fisica del paesaggio è la rappresentazione della qualità di governo.  La Padania dovrà fisicizzare la propria autonomia e sottolineare le intrinseche differenze culturali mediante una coraggiosa opera di riassetto territoriale basata su una radicale rivisitazione delle norme di pianificazione e gestione del territorio.  Fino ad oggi il Nord ha sacrificato la propria qualità ambientale per far fronte alle esigenze richieste da una produzione di ricchezza che è stata impiegata e dissipata altrove (pagando in termini di intasamento delle aree e delle infrastrutture con conseguenti ripercussioni sulla qualità della vita), al contrario di quanto avviene nelle altre Nazioni europee che reinvestono le proprie risorse in loco per mitigare le dannose conseguenze ambientali provocate dall'eccesso di attività produttive ed abitative.  La Padania dovrà autonomamente gestire l'utilizzo del proprio territorio, garantendo una radicale ridistribuzione di attività e strutture, allo scopo di ottenere un assetto ambientale compatibile alle caratteristiche proprie del nostro tessuto socioeconomico.  1. Interventi strutturali  * Completo rifacimento della legislazione in materia di urbanistica e pianificazione del territorio. Azzeramento delle confuse e prolisse leggi esistenti.  * Ridistribuzione delle competenze pianificatorie sulla base del principio di sussidiarietà fra Macroregione, Regioni, Province (Aree omogenee) e Comuni (Comunità locali).  * Semplificazione degli strumenti operativi (Piani Regolatori, Piani di Fabbricazione, Piani Paesistici, Piani Cave, ecc.) in un solo piano onnicomprensivo.  * Creazione di uno sportello unico per il cittadino che dovrà ottenere, per ogni intervento sul territorio, una sola autorizzazione da un'unica autorità competente. Soppressione delle Soprintendenze.  * Semplificazione e democratizzazione degli strumenti di pianificazione che dovranno essere redatti in forme e linguaggi semplici e succinti.  2. Pianificazione territoriale  * Istituzione del Catasto su base comunale con funzioni di controllo fiscale e di banca dati (completa e aggiornata) per la pianificazione.  * Oggettività della pianificazione redatta sulla base delle reali esigenze della popolazione residente e dei caratteri del territorio.  * Eliminazione delle perequazioni (e delle speculazioni) fondiarie mediante l'applicazione dello stesso indice teorico di edificazione a tutte le aree (indice diffuso).  * Decongestiona delle grandi aree metropolitane mediante il miglioramento delle linee di comunicazione e delle reti telematiche che permettano la più razionale ripartizione delle attività produttive e delle aree residenziali sul territorio con il recupero del patrimonio edilizio (soprattutto montano e collinare) ora abbandonato.  * Avvio di vaste operazioni di radicale restauro del territorio con il recupero di aree abbandonate, la ricostruzione di zone degradate, la razionalizzazione delle infrastrutture, pesanti riforestazioni e l'aumento delle dotazioni naturalistiche.  * Privilegio dei parametri qualitativi rispetto a quelli quantitativi con particolare attenzione alla valorizzazione delle culture architettoniche locali. Recupero dell'edilizia storica e tradizionale anche mediante speciali normative.  * Automatizzazione delle concessioni per i progetti congrui con gli strumenti di pianificazione. Eliminazione delle commissioni edilizie (strumenti di corruzione e di pressione politica) e loro sostituzione con commissioni di controllo della qualità formale degli interventi.  * Neutralità di tutti gli operatori di fronte alla pianificazione con l'eliminazione di privilegi per enti pubblici, edilizia sovvenzionata, ecc.  * Uso dello strumento fiscale per migliorare la qualità del costruito, eliminare gli sprechi di territorio e di case, per disincentivare l'abbandono e il sottoutilizzo di terreni ed edifici e per contenere il proliferare di seconde case.  * Introduzione di norme che impediscano il frazionamento dei fondi agricoli e delle unità immobiliari.  * Introduzione di norme che favoriscano la continuità residenziale controllando ogni spreco edilizio.  * Rigida eliminazione di ogni spreco del territorio agricolo e naturale. Rinuncia ad ogni espansione mediante la razionalizzazione delle aree già compromesse e il riutilizzo di quelle abbandonate.  * Verificare la fattibilità economica dei piani che si baseranno sulle effettive capacità contributive delle comunità che li gestiscono.  3. Lavori pubblici ed edilizia sovvenzionata  * Semplificazione delle procedure di appalto. Introduzione di norme che favoriscano le piccole imprese e gli operatori locali.  * Abolizione dello IACP e sua sostituzione con enti gestiti localmente che si occupino di risolvere reali e verificate emergenze sociali e casi di necessità temporanei.  4. Implicazioni culturali  * Radicale riforma delle professioni e dell'istruzione professionale e universitaria collegate ai temi della pianificazione e gestione del territorio.  * Istituzione di enti culturali che si occupino di ricerca e formazione nel campo dell'architettura tradizionale e delle forme locali di gestione del paesaggio.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  ESTERI/EUROPA.  Perché la Lega Nord considera l'Europa come la cornice primaria della propria azione politica. Lo stato unitario sedicente ""nazionale"" costituisce un ordinamento che appartiene sempre più al passato. Esso è, da un lato, troppo piccolo per rispondere alla domanda di regolazione di sfere come quella economica ed ambientale e, dall'altro, troppo grande per rispondere all'esigenza di sentire la politica vicina e vedervi riflessa la sfera delle proprie appartenenze identitarie.  L'unica grande forza politica della Repubblica Italiana che interpreta l'insieme di queste istanze del nostro tempo e degli anni a venire è la Lega Nord. La sua risposta è un'Europa che dia attuazione ad un federalismo autonomista: un'Europa dei Popoli, delle Comunità Regionali e delle Comunità Locali, che è altresì il miglior antidoto contro il sorgere di un super-stato europeo.  La Padania e l'Europa: il ""paradosso della Padania""  È vitale evitare l'esclusione della Padania da un'istituzionalizzazione di un ""nucleo solido"" al quale essa è intimamente legata, ed in seno al quale primeggerebbe per Pil pro capite calcolato con il metodo della parità del potere d'acquisto!  La cosiddetta ""Europa a geometria variabile"" è nella natura e nella storia dell'integrazione europea, ma non può essere rigidamente basata sugli stati membri. Se i cinque parametri di convergenza per l'Unione Economica e Monetaria sono stati fissati sulla scala degli stati membri, altri indicatori economici (come Pil pro capite, tasso di disoccupazione) sono, d'altro canto, strettamente legati alle realtà regionali. Non è possibile che non si tenga conto in alcun modo di questa realtà.  La Lega e la revisione del Trattato di Maastricht  Il 1996 è l'anno della Conferenza Intergovernativa sulla revisione del Trattato di Maastricht, ovvero l'anno in cui l'Europa deve ripensare se stessa. La Lega ritiene necessario inserire nel Trattato sull'Unione Europea (Ue):  * il Diritto di autodeterminazione per tutti i Popoli, all'esterno ed all'interno dell'Unione.  * il principio dell'autonomia locale.  * la tutela e la promozione di tutte le identità linguistiche e culturali storicamente presenti, a cominciare da quelle meno diffuse o più minacciate. Il governo italiano dovrà farsi promotore dell'inserimento delle lingue regionali della Padania nel novero di quelle identificate ufficialmente come minoritarie dall'Unione europea.  * una nuova formulazione del principio di Sussidiarietà, che comprenda espressamente i livelli regionali e locali.  * un sostanziale ampliamento delle competenze del Comitato delle Regioni, pensando in prospettiva ad un vero e proprio Senato delle Regioni come seconda camera del Parlamento Europeo.  * una ripartizione del numero di voti di cui dispongono, in seno al Consiglio, gli stati membri, tra aree omogenee per interessi/identità.  Esempio: per il Belgio le Fiandre potranno disporre di 3 voti su 5, per la Repubblica Italiana la Padania di 4 su 10.  * un avvio della comunitarizzazione del ""terzo pilastro"" della Ue (Giustizia e Affari Interni) a partire dal settore dell'immigrazione extra-comunitaria, avendo come base di regolamentazione il regime giuridico più restrittivo tra quelli vigenti negli stati membri.  * una valorizzazione specifica da parte dell'Unione del ruolo economico e sociale rivestito dall'impresa con un numero di addetti inferiore alle 20 unità. Questa soffre spesso, infatti, per l'inserimento nella vasta categoria di ""Piccole e Medie Imprese"".  * la nozione di sviluppo sostenibile, fondata sulla solidarietà intergenerazionale.  * un riconoscimento del valore sociale, ambientale e culturale delle tradizioni del mondo rurale e di quello montano. La Repubblica Italiana, dal canto suo, dovrà ratificare la ""Convenzione per la protezione delle Alpi"" ed attivare le conseguenti iniziative. In caso di negligenza da parte dello Stato Italiano, le autorità locali della Padania si riservano di attuare atti di volontaria adesione. Le Alpi devono unire e non dividere la Padania ed i Popoli vicini.  Fondi strutturali.  Nel contesto di una maggiore rappresentatività delle Regioni in ambito comunitario va rafforzato il ruolo dello sviluppo locale nell'ambito dell'azione strutturale.  La Lega propone la gestione diretta regionale dei fondi comunitari, demandando alle regioni la possibilità di provvedere al cofinanziamento in via autonoma, abolendo l'obbligo di una partecipazione dello stato.  Scambi economici.  La libertà di scambio, fra gli stati come fra le loro ""aggregazioni regionali"", costituisce un fattore insostituibile per lo sviluppo dell'economia mondiale e dell'amicizia tra i Popoli Vi sono aree del mondo che conoscono oggi un'espansione produttiva vigorosa, verso le quali la Ue dovrà ricercare un'effettiva reciprocità nelle relazioni commerciali. La Lega Nord ritiene che nell'affrontare il grave problema della disoccupazione in Europa non si possa escludere, oltre alla sfida della competitività, la considerazione del principio della ""preferenza comunitaria"" per quanto riguarda la produzione, il consumo e, soprattutto, il lavoro.  Per una capitale reticolare dell'Europa.  Al fine di sottolineare l'originalità della costruzione europea e di coinvolgere più direttamente i Popoli d'Europa nelle sue istituzioni, andrà affiancata ad una sede brussellese dell'Unione una capitale reticolare, che veda la suddivisione delle Direzioni Generali tra tutti gli stati membri, in città che non siano capitali. Verrebbe così superata, nella costruzione europea, l'opposizione ""centro-periferia"" propria degli ordinamenti statuali tradizionali.  Allargamento dell'Unione.  Il processo d'integrazione europea deve gran parte del proprio successo ad un'affinità di tradizioni. Questa affinità rappresenta il criterio più importante cui ispirarsi nel decidere in merito alla direttrice geografica che potrà seguire l'allargamento dell'Unione Europea.  Per una Politica Estera e di Sicurezza europea.  L'Unione europea sarà veramente tale quando avrà una vera Politica Estera. Occorre avviare un grande dibattito, culturale prima ancora che politico, sulla definizione di un insieme di ""interessi generali europei"", che dovrà sfociare nella nozione di ""interesse europeo"". L'Unione dovrà avere personalità giuridica propria. Va prevista la costituzione di ambasciate dell'Ue presso i paesi terzi, con una ridefinizione dei ruoli delle reti diplomatiche degli stati membri.  Per una Politica di Difesa europea.  Non si può fare politica di sicurezza senza strumento militare, e l'identità politica dell'Unione sarebbe incompleta se non espressa anche nel campo della Difesa. Occorrerà giungere, attraverso una comune politica rispetto all'uso delle forze armate degli stati membri (o politica di difesa comune), all'organizzazione in comune delle stesse (o difesa comune).  Vanno previsti, a termine, la fusione dell'Unione Europea Occidentale (Ueo) nella Ue, e, da subito, un impegno ad una difesa collettiva della frontiera della Ue.  Con lo sviluppo di una identità europea della difesa, permarrà il ruolo di sistema di difesa transatlantico della Nato. Il dibattito sull'allargamento della Nato andrà condotto congiuntamente a quello sull'allargamento della Ueo e della Ue. Il punto di vista della Federazione Russa e quello dell'Ucraina saranno tenuti nella debita considerazione.  Aree di conflitto.  Per i Balcani occorre: attuare in Bosnia gli accordi di Dayton, ristabilire pacificamente la sovranità croata in Slavonia Orientale, ottenere da Belgrado la più ampia tutela delle nazionalità non serbe, superare il contenzioso  italo-sloveno. La Repubblica Italiana deve farsi promotrice di un rilancio dell'organismo noto come ""Iniziativa Centro-Europea"": la Padania necessita di riannodare i propri storici legami con l'area mitteleuropea.  Va appoggiato il processo di pace in Medio Oriente sulla base della massimizzazione del rispetto del Diritto di autodeterminazione di tutti i Popoli della regione, ivi compreso quello curdo. Eguale criterio dovrà ispirare l'azione della Ue e della Repubblica Italiana nella soluzione dei numerosi conflitti del nostro tempo, ivi compresi quelli interni alla stessa Ue: Irlanda del Nord e Paesi Baschi.  Diritti umani individuali e collettivi.  L'esportazione di sicurezza deve essere intimamente legata al perseguimento della tutela dei diritti degli individui e dei Popoli. Le persecuzioni di comunità nazionali o religiose, così come ogni altra forma di violenza indiscriminata, non possono più venire considerate di esclusiva competenza interna. In ogni continente va garantito a tutte le etnie storicamente presenti il diritto, di preservare e sviluppare la propria identità culturale.  Cooperazione allo sviluppo  La cooperazione allo sviluppo dovrà voltare pagina rispetto agli abusi del passato, e concentrarsi verso i paesi extraeuropei del Mediterraneo ed i nostri vicini ad Est, tra cui l'Albania, paese che dobbiamo aiutare ad orientarsi irreversibilmente verso l'Europa. Andrà valorizzato il ruolo insostituibile delle Organizzazioni non governative.  Onu.  La Repubblica Italiana dovrà perseguire la riforma del Consiglio di Sicurezza secondo le linee da essa delineate, ed ottenere all'Onu una riapertura del dibattito sul Diritto di autodeterminazione dei Popoli. Questo dovrà assurgere a principio cardine delle relazioni internazionali.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  DIFESA.  La Difesa è un settore che ogni stato riconosce come necessario per garantire l'incolumità dei propri cittadini in modo efficace e con costi sostenibili. La Padania rifiuta che il concetto di difesa venga snaturato per diventare una nicchia di assistenzialismo, dove prosperano sprechi, mangerie ed improduttività d'ogni genere, così come è avvenuto nello stato centralista italiano.  In ogni caso un efficace deterrente contro le multiformi minacce della nostra epoca post-bipolare non può essere approntato a livello di uno stato di alcune decine di milioni di abitanti. Appare pertanto indispensabile spingere verso una reale identità europea in tale campo, ovvero verso una comune Difesa dell'Unione Europea. Questa ultima dovrà assorbire l'Unione Europea Occidentale. Il Sistema Difensivo andrà integrato con più settori sociali d'intervento come Ordine Pubblico, Protezione Civile e così via.  In quanto frontiera d'Europa la Repubblica Italiana sarà chiamata a fare molto meglio. La burocratizzazione ha svilito l'abnegazione di molti buoni militari. Ci sono circa 600 Generali o equivalenti, e quasi 60 mila Marescialli! Ci si chiede, poi, come si possa essere giunti a normative che fanno sì che un Maresciallo percepisca uno stipendio base più alto di quello di un Tenente o di un Capitano. A questo proposito la Lega ritiene che andranno rivisti i ruoli con un'azione precisa, affinché tra i due ranghi diversi, quello degli ufficiali e quello dei sottufficiali, non vi siano più rincorse.  Le spese d'investimento sono scarse (un quinto di quelle francesi) tranne che in alcuni settori di punta. Le missioni di pace, punti d'onore delle politiche di difesa degli ultimi anni, dovranno guardare più all'efficacia dei risultati che ad aspetti propagandistici e di immagine.  Stante quanto osservato, una Difesa per il 2000 sarà fondata su una struttura a due livelli:  * da un lato sistemi ad alta tecnologia, in grado di cooperare validamente con le altre forze europee contro minacce maggiori, eventualmente anche nella difesa antimissile.  * dall'altro capacità di compiere interventi di prevenzione e contenimento del terrorismo internazionale e operazioni di mantenimento o, eventualmente, imposizione della pace.  In questo quadro la Lega propone, in particolare:  * una rigorosa applicazione della Legge 958/86 circa l'impiego dei militari di leva nella regione di residenza.  * il reclutamento dei militari di carriera, ivi inclusi i Carabinieri, su base regionale.  * una graduale riduzione del periodo del servizio di leva con migliore preparazione di base.  * la fine dell'impiego diretto dei soldati di leva nel pattugliamento stradale;  * lo smantellamento dell'Agenzia Spaziale Italiana, dimostratasi un carrozzone inefficiente.  * una pianificazione pluriennale degli investimenti, finanziati anche attraverso lo smobilizzo di caserme site nei centri urbani, con previsione di compensazioni industriali internazionali per gli equipaggiamenti.  * lo sdoppiamento dello Stato Maggiore dell'Esercito tra la proiezione internazionale ed il controllo del territorio.  * l'istituzione, già proposta dalla Lega, di una Commissione d'inchiesta sui fenomeni di corruzione all'interno delle Forze Armate.  * un impiego dell'Arma dei Carabinieri nel controllo dell'immigrazione extra-comunitaria alla frontiera ed all'interno del territorio statale.  * la valorizzazione delle tradizioni del Corpo degli Alpini ed il mantenimento della sua specificità.  * la formazione di una Grande Unità per interventi di Polizia Umanitaria, comprendente Sanità Militare, Genio, Carabinieri.  * la formazione di una Grande Unità lagunare ""San Marco"".  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  LOTTA ALLA MAFIA E GIUSTIZIA.  Il maggior problema della giustizia al Nord è sicuramente la lotta alla mafia.  La Lega Nord è scesa in campo nella lotta contro la mafia con azioni concrete, non con chiacchiere: emblematica nel corso del 1995 la vittoria referendaria, su quesito proposto all'elettorato dal nostro Movimento circa l'abrogazione del soggiorno cautelare, responsabile delle infiltrazioni mafiose nel ricco tessuto produttivo del Nord e per anni duramente contestato dal sano e laborioso popolo del Nord.  Vittoria contro la mafia che è penetrata nelle nostre regioni e contro lo Stato centralista che per decenni vi ha inviato pericolosi mafiosi dal sud senza neppure consultare i comuni destinatari né i loro abitanti con grave lesione del principio di autonomia, che dedichiamo a tutti i cittadini che hanno creduto in noi e nella nostra battaglia.  Su questo referendum i vecchi partiti non si sono voluti minimamente impegnare, per puro spirito di contraddizione, non supportato da alcuna argomentazione sostenibile siamo anche stati attaccati da frange oltranziste della sinistra, che ha così dimostrato la base acriticamente demagogica su cui poggiano i loro dogmi politici.  Ma nel 1995 ha visto anche la ribalta l'incredibile vicenda di Bardonecchia, dove una cupola politico - mafiosa condizionava le più importanti decisioni amministrative del Comune. Molti, soltanto in questa occasione, si sono resi conto della consistenza e della conseguente pericolosità del fenomeno ""mafia al Nord"".  La colpevole sottovalutazione del problema, le insufficienze delle attività di contrasto all'infiltrazione, le omissioni e con ogni probabilità le coperture di cui, a tutti i livelli, i boss della criminalità organizzata hanno goduto in questi anni, spiegano questo caso.  Da tempo la Lega Nord aveva sollevato la questione tra l'indifferenza generale delle altre forze politiche ma sostenuta dal cuore della nostra gente, promuovendo campagne durissime per la denuncia del fenomeno.  In questi ultimi mesi una serie di rapporti della DIA trasmessi alla commissione antimafia ha disegnato un quadro dell'attività mafiosa al Nord che va oltre ogni più allarmistica ipotesi: emerge soprattutto come mafia e 'ndrangheta regnino nelle regioni del Nord con un eccezionale giro di affari, che comprende la droga, le armi, il riciclaggio di denaro sporco, senza contare gli appalti e le attività criminali più sofisticate quali l'usura mediante società finanziarie fittizie e l'acquisizione mediata delle piccole attività commerciali.  Di queste modalità di infiltrazione nelle aree non tradizionalmente colpite dal fenomeno mafioso si sono trovate tracce significative e consistenti in tutte quelle regioni del Nord Italia dove per la ricchezza di affari, contratti, operazioni commerciali e finanziarie diviene più appetibile l'attività delle associazioni criminali. La ricchezza può anche essere potenziale, nel senso che la criminalità organizzata guarda con attenzione anche a quelle zone in cui gli affari non sono sempre diffusi ed estesi ma vi è tuttavia la capacità di notevole espansione soprattutto se vi è potente immissione di capitali: è questa la situazione delle zone di peculiare sviluppo turistico (Romagna, Versilia, Liguria) o di quelle con importanti impianti termali (Abano, Montecatini) o ancora quelle in cui è collocata una casa da gioco, da sempre attrattiva per i proventi criminali e le connesse attività di riciclaggio. Su ognuna di queste aree le organizzazioni di stampo mafioso hanno da tempo messo gli occhi, su ognuna di esse sono riscontrabili presenze significative e inquietanti di neo ricchi, di poderosi acquisti effettuati con denaro contante.  In Lombardia è indicativo il caso di Brescia, città ricca comprendente anche una fascia del Lago di Garda, turisticamente assai interessante.  Infatti, anche qui se non si sono ancora riscontrati con frequenza gli eventi di sangue, gli scontri a fuoco e i regolamenti di conto tipici della presenza mafiosa al sud, è soltanto perché un patto stipulato tra le organizzazioni li impedisce, per non attrarre sui lucrosi affari possibili anche grazie al turismo e ad una generale tranquillità e stabilità del territorio, l'attenzione degli organi posti a contrasto della malavita. E infatti le infiltrazioni si sono sviluppate nel mondo economico, in modo sotterraneo e certo edulcorato rispetto alle realtà meridionali ma non per questo è meno concreto il rischio di peggioramento della situazione.  Quali nel concreto le armi che la Lega Nord ritiene adeguate ad un robusto contrasto di questa strisciante realtà che minaccia le nostre regioni:  * il monitoraggio del turn over delle licenze commerciali.  * l'indagine sulle acquisizioni immobiliari e/o di attività produttive per contanti.  * la lotta all'usura e a tutti i fenomeni ricollegabili a fatti estortivi;  * il controllo delle gare di appalto, spesso vinte da aziende poco strutturate e poco dotate di mano d'opera.  * le indagini sugli improvvisi arricchimenti.  * il controllo sugli interessamenti da parte di personaggi o gruppi sospetti verso società in difficoltà.  * la verifica delle assidue frequentazioni a aste giudiziarie, fallimenti da parte sempre degli stessi individui; l'attenzione a tutti i fenomeni e a tutte le forme di riciclaggio.  Sul piano più strettamente legislativo occorre operare affinché:  * i beni sul territorio del Nord confiscati ai mafiosi devono essere reimpiegati per il sostegno di attività sociali ed economiche operanti al Nord e che dalla mafia hanno avuto i maggiori danni.  * il reclutamento dei magistrati impiegati nei processi di mafia al Nord deve preferibilmente avvenire tra giudici residenti da un certo numero di anni nelle regioni padano alpine.  Lo scopo della mafia è uno scopo economico, sono finiti i tempi della mafia che si propone quale Stato alternativo: essa non ne ha né l'interesse e né le possibilità strutturali. Tranciati i legami con il mondo economico la mafia non ha più possibilità di finanziare le proprie attività illecite, né di pagare i propri affiliati e gli avvocati che difendono i loro esponenti. Tutto il meccanismo viene inceppato ed avviato alla disintegrazione. Ed è questo il nostro obiettivo.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  CULTURA.  Carlo Cattaneo - la citazione si trova nell'interessante saggio ""Politica e Istituzioni"", del professor Ettore Albertoni - affermava che le primarie ricchezze dell'uomo, espressioni autentiche del valore della persona, sono ""l'intelligenza, il pensiero, la volontà"". Aggiungeva, Cattaneo, che ""chiuso il circolo delle idee, resta chiuso il circolo della ricchezza"".  Idee uguale a ricchezza, dunque; ma le idee, perché possano circolare innescando una ""spirale positiva"", debbono venire alimentate dalla Cultura. Noi viviamo in una fase di cambiamento radicale: nella tecnologia, nella scienza, nella vita individuale, nella convivenza sociale.  La Lega ne tiene conto. L'area alpina è particolarmente sensibile a questa tendenza che necessita di essere interpretata correttamente e coltivata affinché fornisca risultati positivi per la collettività.  A questa sensibilità si contrappongono gli schemi incrostati di burocrazia e settorialismo riproposti da Roma.  Ministero dei beni culturali.  Deve essere abolito, trasferendo le sue funzioni a livello regionale (strutture più snelle e meno burocratiche: unità autonome regionali). I Beni Culturali sono innanzitutto patrimonio della collettività che li detiene e non esclusivamente patrimonio di Stato. Il Nord ha capacità professionali, risorse economico-finanziarie, per conservare e valorizzare i Beni Culturali esistenti sul suo territorio, senza che vi sia necessità di intermediazione da Roma. In particolare, vanno seguiti settori in precedenza trascurati, quali le scuole di Restauro e il settore dei Beni Librari.  Per quanto attiene ai privati, si impone come opportuna una politica diversa dall'attuale, in modo da spingere mecenati o fondazioni a interessarsi più a fondo delle tematiche artistico-culturali, in cambio di sgravi fiscali.  Parallelamente, si deve incentivare la ""fruizione"" dei beni artistici, o della cultura nel suo complesso, con programmi di acculturamento ben congeniati e con azioni periodiche mirate (compito che deve coinvolgere il più possibile gli Enti Locali), rivolte a tutte le classi sociali e a tutte le fasce di età: partendo addirittura dall'asilo. Non si nasce educati al bello o al sapere, ma la conquista è tanto più facile e sentita quanto più precoce è l'iniziazione.  Spettacolo.  Cinema. Occorre elaborare una proposta di legge per una migliore gestione delle risorse destinate al cinema, e soprattutto per evitare finanziamenti ""assistenziali"". Poiché è possibile la verifica degli incassi, i film di grande successo (poco importa se d'autore o meno), e quindi di vistoso attivo, dovrebbero rifondere allo Stato, secondo percentuali prefissate, i contributi avuti all'epoca della realizzazione. Per evitare preventivi e costi ""gonfiati"", ai film che richiedono contribuzione da parte dello Stato dovrebbe essere imposto un ""tetto"" di spesa per talune voci. Per esempio, un ""limite"" al cachet per gli attori italiani o stranieri, sia pure di fama.  Teatro. Attraverso il FUS (Fondo unico per lo spettacolo) vengono spesi per il teatro 140 miliardi. Ma le sovvenzioni sono fatte ""a discrezione di qualcuno"", spesso in base a borderaux truccati (e si deve penalizzare duramente chi bara), non in base a valutazioni oggettivamente valide.  Sovvenzioni ""ragionevoli"" devono invece essere elargite ai teatri sperimentali di prosa (in lingua o dialettali) e agli spettacoli cosiddetti ""leggeri"" proposti da gruppi non ancora affermati, con riguardo ai valori della progettualità, professionalità e della responsabilità delle parti in causa.  No, viceversa, ai finanziamenti a fondo perduto a compagnie che fanno incassi ricchissimi. Si deve imporre la restituzione dei finanziamenti erogati per la messa in scena quando gli introiti risultino in palese attivo.  Sì all'intervento dei privati, fornendo loro eque gratificazioni.  Sì alle agevolazioni ai teatri in termini di servizi.  Enti lirici. La gestione artistica è spesso condizionata dalle scelte clientelari, a danno della effettiva competenza. Ne consegue uno scadimento nelle produzioni e negli organici (orchestre di sempre minore prestigio), mentre le spese lievitano.  I teatri lirici hanno spesso stagioni operistiche di troppo breve durata. Le rappresentazioni devono essere di maggior numero; deve essere sostenuta, ovunque, una stagione operistica estiva. Il costo attuale dei biglietti è eccessivo; ed è pressoché impossibile per la maggior parte delle persone (non diciamo per una famiglia) andare una volta all'anno all'opera. Al momento almeno, non è possibile la privatizzazione degli Enti lirici.  Occorre una legislazione che trasformi gli Enti lirici in ""Fondazioni"", in modo da favorire l'apporto di risorse da parte di privati, tramite sgravi fiscali agli stessi.  Circa il finanziamento pubblico, esso non deve essere totalmente a fondo perduto e l'impiego delle somme erogate dovrebbe essere sottoposto a controllo severo.  E' inoltre necessario che le sovvenzioni siano condizionate alla fruibilità degli spettacoli lirici, in percentuale adeguata sulla programmazione, a prezzi ""per famiglie"".  Danza. Al fine di contrapporsi alla mancata progettualità, risulta indispensabile rivedere la Legge 800 del 1967, laddove si riferisce ai Corpi di ballo.  Musica leggera, spettacoli ""popolari"". Nel quadro del ""recupero culturale"", è importante provvedere a sostenere la musica che si riferisce alla tradizione (canzoni dialettali, canzoni di periferia etc.) appoggiando anche gli spettacoli che le tradizioni ricordano e ripropongono.  Radio TV Pur conservando le caratteristiche peculiari di servizio pubblico alla stessa, la Lega ha sempre sostenuto la privatizzazione della Rai e la Legge antitrust. Deve battersi soprattutto per la pluralità dell'informazione e per la costituzione di una rete ""di livello culturale più elevato"", dalla quale siano bandite le soap-opera, le vendite a premio, i programmi strappalacrime, ma nella quale si propongano (non in modo pedante, in maniera accessibile a chiunque o quasi) argomenti che possano interessare chi aspira a migliorare il proprio sapere.  Una rete dovrà essere integralmente gestita al Nord e al servizio del Nord senza alcuna interferenza romanocentrica.  Editoria.  La legge va rivista e, nell'obiettivo della Lega, devono esserci proposte concrete a tutela soprattutto dei piccoli editori: si deve organizzare una migliore ripartizione dei contributi a favore dell'editoria, si devono stabilire tariffe postali ""minime"" per favorire la diffusione di una stampa che assicuri pluralità nell'informazione.  Nell'ambito dello spettacolo e dell'editoria è urgente la riforma della SIAE, togliendo a questa società il ruolo di sostituto d'imposta e la discrezionalità di cui gode, con ridimensionamento dei costi che gravano sul pubblico, al fine di riportarla all'originaria funzione di servizio di autori ed editori.  Università, ricerca scientifica e tecnologica  Sintetizziamo le nostre proposte essenziali di riforma dell'Università nei seguenti punti a partire dai quali la Lega si candida a divenire il motore trainante non solo del popolo in rivolta contro le tasse, l'inefficienza e il malcostume, ma della scienza e della cultura ad alto livello:  * Autonomia effettiva e completa degli atenei secondo i criteri di una economia di impresa, cioè di imprenditorialità accompagnata da una rigorosa valutazione della produttività scientifica e didattica nei singoli Atenei. A tale valutazione dovranno essere chiamati a partecipare, in modi congrui e democratici, gli studenti interessati, sulla linea delle origini storiche delle ""Universitas studiorum"".  * Radicale riforma dello stato giuridico del personale docente essenzialmente sulla base di contratti di diritto privato pluriennali e rinnovabili secondo criteri di merito scientifico e didattico nel rispetto delle esigenze territoriali e assicurando la separazione tra giudizio d'idoneità nazionale e la chiamata del docente sul posto vacante.  * Ampliamento e miglioramento dell'offerta didattica con adeguamento dei titoli di studio italiani (che, specie nelle zone più depresse, sono spesso inaffidabili) allo standard comunitario, e soppressione del loro valore legale nel rispetto della normativa europea; revisione dei criteri che regolano il diritto allo studio, sulla base di un adeguato contributo ai capaci e meritevoli veramente indigenti, in sostituzione dell'iniquo attuale ""sistema a pioggia"".  RICERCA SCIENTIFICA E TECNOLOGICA Ristrutturazione dalle fondamenta, degli istituti ed enti nazionali di ricerca, anch'essi basati sul modello di impresa privata, dotati di personalità giuridica, con necessaria distinzione tra ricerca strategica (tematiche emergenti a livello internazionale finanziate dalle amministrazioni statali o europee) e quella finalizzata all'innovazione tecnologica (in connessione con le realtà produttive). In particolare:  * Per quanto riguarda la ricerca di base essa dovrà essere ristrutturata per ottenere la divisione fra i soggetti demandati a finanziare, coordinare e controllare i risultati della ricerca scientifica ed i soggetti demandati a svolgere ricerca. Tra questi soggetti un ruolo preminente deve svolgere l'Università con revisione del rapporto di lavoro con i ricercatori, sulla base di contratti di diritto privato pluriennale rinnovabili.  * Per quanto riguarda la ricerca applicata è necessario ristrutturarla per settori di ricerca e riorganizzarla prevalentemente a livello regionale. La ricerca applicata è infatti il settore che deve stare più a diretto contatto con le diverse realtà produttive del territorio, ed in particolare con le piccole e le medie industrie che sono il supporto dell'economia del Paese e le destinatarie principali delle innovazioni tecnologiche, che derivano necessariamente dalla stessa ricerca applicata, le quali a loro volta consentono la competitività e il progresso economico generale.  Sport.  CONI.  Il CONI finanziato dal concorso pronostici del Totocalcio, è una associazione pubblica di enti, costituita dalle 32 federazioni nazionali che curano in Italia le varie discipline sportive. La sua legge istitutiva avrebbe potuto rappresentare l'inizio di una coerente politica di intervento pubblico nel settore dello sport, ma in seguito tale indirizzo non ha trovato pratica attuazione per un comportamento anomalo della sua dirigenza, che ha condizionato i vari Governi in maniera tale da garantire la sua onnipotenza in settori vitali come l'ISEF o le strutture sportive decentrate sul territorio.  La Lega Nord considera quella del CONI una situazione di vero e proprio monopolio nel mondo dello sport, e si propone di arrivare ad un rapido ridimensionamento del suo potere, favorendo finalmente il cambiamento di un settore molto in ritardo rispetto all'Europa.  Enti di promozione sportiva.  Il CONI riconosce nel mondo sportivo alcuni enti detti ""di promozione sportiva"", creati dai partiti che si spartiscono una torta annua di circa 40 miliardi. In questa maniera viene offerta agli stessi partiti l'opportunità di usufruire di fondi utilizzati con fini puramente elettorali. La Lega Nord, unica vera espressione politica nuova ed innovativa del panorama nazionale, propone la totale soppressione di questi enti inutili alla causa sportiva, dirottando i fondi a loro destinati verso tutte quelle piccole società che senza aiuti ricoprono un ruolo importantissimo nel campo sportivo, ad esempio nelle grandi periferie metropolitane dove lo sport può rappresentare l'unica alternativa ad un futuro di emarginazione.  Problema ISEF.  In questo momento i nostri diplomati ISEF si trovano svantaggiati nei confronti dei colleghi europei perché sono in possesso di un diploma e non di una laurea come accade a Lione o a Colonia; questa diversità sarà più evidenziata nel momento in cui (sta già accadendo) gli stranieri verranno a lavorare in Italia, dove avranno la automatica precedenza sui nostri diplomati.  La Lega Nord propone l'istituzione non di semplici facoltà universitarie ma di veri e propri Atenei di Scienze Motorie, in grado di consentire una gestione patrimoniale e finanziaria indipendente, quindi più agile, garantendo ai futuri laureati una preparazione finalmente pari a quella dei loro colleghi europei.  Edilizia sportiva.  Gli studenti delle nostre scuole si trovano nelle condizioni di praticare sport in strutture sportive fatiscenti e quasi inutilizzabili; questo avviene perché si è sempre preferito costruire ignobili palazzetti dello sport nel Mezzogiorno, spesso vere e proprie cattedrali nel deserto mai terminate per il malaffare dei politici locali.  Al fine di agevolare la pratica sportiva, la Lega Nord si propone di coordinare gli Enti locali al fine di costruire impianti polivalenti utilizzabili sia da più scuole che dalle realtà sportive extrascolastiche (associazioni sportive formate da soggetti disabili, ecc.)  La quota parte del gettito introitato dal CONI sulle somme giocate al Nord nei vari concorsi pronostici dovrà essere destinata al finanziamento di nuovi impianti localizzati al Nord e alla loro ristrutturazione.  Sport e iniziativa privata.  La legge per la tutela del territorio del Nord dovrà prevedere interventi pianificatori nelle città, in quelle aree destinate agli impianti sportivi e mai utilizzate, nonché in quelle zone periferiche dismesse che rappresentano zone ad alto tasso di microcriminalità, e che le stesse aree siano date in concessione a privati che intendano investire in strutture sportive.  La Lega Nord ritiene che sia questa l'unica via attualmente praticabile, in grado di dotare le città delle necessarie infrastrutture sportive e contemporaneamente rallentare i processi di insediamento criminale nelle periferie.  Credito Sportivo.  L'istituto per il Credito Sportivo, attualmente centralizzato e quindi sottoposto ad una gestione troppo burocratica e clientelare, dovrà essere decentrato ed avere una propria sede nel Nord, così da potere finalmente operare in condizioni di trasparenza e libero da ogni sorta di condizionamento politico.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  SCUOLA.  I popoli del Nord rivendicano l'importanza della scuola come base fondamentale di ogni società civile e democratica, economicamente sviluppata e moderna.  Il sistema scolastico deve essere efficiente, informare ma soprattutto formare in modo che i giovani possano facilmente e felicemente competere con i loro coetanei europei e sentirsi parte integrante di una Europa dei Popoli e non degli Stati.  Organizzazione delle strutture scolastiche  Le competenze in materia spettano alle singole regioni (nazioni) che nell'ambito dei loro ordinamenti stabiliscono le norme per l'attuazione del diritto allo studio che si articolerà in tre tronconi ben distinti: fascia dell'obbligo, scuola superiore e università.  L'organo deputato al governo delle scuole è il Ministero Regionale (Nazionale) il quale stabilisce le norme in materia di ordinamento scolastico, programmi, reclutamento del personale ed edilizia.  Se le singole unità statali lo riterranno opportuno, si potrà realizzare, a livello federale, un coordinamento interministeriale per armonizzare i percorsi scolastici e la programmazione della fascia dell'obbligo delle singole nazioni, per stabilire gli standards minimi di qualità del servizio offerto e organizzare la ricerca.  Al Ministero Regionale spettano gli ordinamenti scolastici, il budget, la gestione del personale, la ricerca e documentazione e il servizio di orientamento scolastico. Al Ministero fanno anche capo due servizi del tutto indipendenti: il servizio di valutazione e quello ispettivo.  Agli Uffici Amministrativi Provinciali spetta la gestione dei servizi a livello di base, la raccolta e l'organizzazione dei dati e necessità e il coordinamento tra le varie scuole. Il nucleo fondamentale è costituito dalle singole istituzioni scolastiche o reti di scuole che godranno di autonomia amministrativa, finanziaria, organizzativa, gestionale e didattica. L'autonomia comporterà la razionalizzazione della rete scolastica sul territorio, nel rispetto delle esigenze educative e dei principi di efficienza ed efficacia della gestione, con l'obbiettivo di migliorare le condizioni socio-economiche e culturali della comunità, nel rispetto delle minoranze linguistiche laddove presenti.  Alle singole istituzioni scolastiche vengono assegnati dalla regione/nazione i fondi necessari al loro funzionamento. Possono però essere utilizzate altre forme di finanziamento quali lasciti, donazioni, contributi privati, convenzioni, ecc.  L'autonomia è gestita dal Preside assistito da un Consiglio di Amministrazione e dal Collegio dei Docenti, con funzioni amministrative il primo e didattiche il secondo.  Ordinamento scolastico.  La Lega Nord ritiene che l'Amministrazione pubblica debba essere molto attenta e prendersi cura dei suoi futuri cittadini sin dalla più tenera età con l'offerta sul territorio di una adeguata ed efficiente rete di asili nido e scuole materne con partecipazione attiva delle autorità locali. Il servizio formativo obbligatorio sarà tale da fornire ai singoli una preparazione di base qualitativa e quantitativa tale da consentire a ciascuno di partecipare a pieno titolo e con profonda consapevolezza alla vita della società e dello Stato cui appartiene.  Il percorso obbligatorio prevede 10 anni (da 6 a 16 anni) di studio così articolati: 5 di scuola elementare e 2 di scuola media di primo grado, uguali per tutti, ai quali si aggiungono 3 anni di scuola media di secondo grado diversificati per indirizzi finalizzati per facilitare e l'accesso al mondo del lavoro e alle varie scuole superiori.  La fascia non dell'obbligo prevede un percorso triennale costituito o da licei o da istituti tecnici. La scuola superiore consente l'accesso all'università, i titoli di studio non hanno valore legale (testimonierà solo il percorso di studi effettuato).  Va sottolineato il fatto che l'autonomia didattica consente non solo di rispondere alle esigenze locali, ma soprattutto di valorizzare, in termini estremamente positivi, la grande ricchezza e varietà culturale esistente nei singoli territori attraverso lo studio di lingue, culture e tradizioni locali che sono alla base di ogni singola nazionalità e ne costituiscono i geni.  Reclutamento e formazione del personale docente  Tutti i docenti della scuola di ogni ordine e grado devono essere in possesso della laurea e devono frequentare, negli ultimi due anni di studio, corsi di studio già orientati alla finalità didattica e corsi post-universitari annuali o biennali di formazione didattica o psico-pedagogica comprendenti anche tirocinio sul campo. Al termine di questo percorso formativo il docente viene inserito in un albo professionale provinciale e regionale (nazionale) al quale le singole unità scolastiche attingono per l'assunzione del personale. E' evidente che scompare il ""ruolo a vita"" e che il docente diventa un libero professionista, dotato di un curriculum personale di abilità e capacità, che si mette sul mercato del lavoro - insegnamento contrattando, di volta in volta, i propri emolumenti, secondo le indicazioni che il Ministero competente fornirà.  Edilizia scolastica  È di competenza regionale (nazionale) e su delega, alle provincie e ai comuni. Uno studio approfondito delle proiezioni circa l'incremento o il decremento della popolazione scolastica infine consentirà una accurata e logica distribuzione delle scuole sul territorio e una migliore fruizione delle strutture esistenti.  Scuola pubblica - scuola privata.  La Lega Nord prevede che all'interno di uno stato federale possano coesistere, con la stessa dignità, scuole statali pubbliche e scuole private. Le scuole non statali parificate che raggiungono e garantiscono gli standard nazionali minimi possono accedere a finanziamenti pubblici. La concorrenza così creatasi tra pubblico e privato, non può che produrre stimoli positivi per il sistema scolastico e metterci al passo con l'Europa: solo nei paesi totalitari infatti esiste una scuola pressoché unica e di stato.  Altre iniziative  La Lega Nord è favorevole:  * all'introduzione di una lingua comunitaria nella scuola elementare.  * all'introduzione dello studio della seconda lingua comunitaria nella scuola media.  * all'abolizione degli esami di riparazione con una organizzazione diversa dai corsi di recupero.  * all'introduzione del bonus.  (c) 1996 by Lega Nord Gruppo Senato  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  RIFORMA DELLA SANITÀ.  Quando si parla di crisi del Servizio Sanitario Nazionale (SSN), sostanzialmente e implicitamente si fa riferimento al fallimento della legge 833/78, tanto come enunciazione di principi, quanto come possibilità attuattive.  Questo fallimento fa emergere, fondamentalmente, due cause: una di natura politica, l'altra di carattere economico.  La prima è la diretta conseguenza di una strategia assistenziale consociativa e pseudogarantista che avrebbe dovuto sancire il dettato costituzionale della parità dei cittadini nella difesa della salute.  L'assunto derivatone di ""una sanità gratuita per tutti"", quale elemento cardine dello stato sociale, ha cominciato a vacillare, soprattutto nell'ultimo decennio, sotto i colpi di una spesa storica fuori controllo. Gli interessi personali, frammisti ad altri di partito, hanno finito per prevalere portando la gestione finanziaria della Sanità a pericolosi livelli di bancarotta e di assoluta inefficienza.  Questo è stato sostanzialmente il risultato di tale strategia  assistenziale-clientelare nei confronti della conduzione-gestione della Sanità pubblica, tanto a livello periferico territoriale quanto a livello centrale statale. Lo Stato italiano ha generato nella Sanità mostri come Poggiolini. Il Nord rifiuta un sistema sanitario che per le risorse debba dipendere dai trasferimenti di Roma. L'esigenza della salute impone innanzitutto il controllo degli obiettivi calibrati su di un rapporto costo\benefici, affinché possa essere affermato il diritto alla salute stessa.  Se questa motivazione politica può avere una sua indubbia importanza, la seconda, di natura economica, non lo è da meno.  La diretta conseguenza di tutto ciò è stato un progressivo divario tra incremento annuale dei costi sanitari e incremento del PIL, associato ad un mancato rapporto tra aumento delle spese e identico incremento dei benefici.  Questo processo evolutivo dei costi ha smentito clamorosamente il principio secondo il quale l'assistenza sanitaria gratuita avrebbe migliorato la salute dei cittadini a tal punto da ridurre il costo globale dell'assistenza stessa.  Alla luce di queste considerazioni non possiamo esimerci da un giudizio critico negativo anche nei confronti dell'attuale contribuzione obbligatoria alla quale è vincolato il cittadino. A fronte di una fiscalità elevata non vi è un riscontro in servizi erogati.  Non sono altresì proponibili forme di contribuzione esclusivamente volontarie presso istituti assicurativi che non garantiscono copertura in età avanzata o per certe patologie, escludendo così le fasce più deboli e vulnerabili della popolazione.  Tra questi contrapposti sistemi, la Lega Nord si farà promotrice di una strategia contributiva differenziata e armonizzata a tutti i suoi livelli.  Alcune considerazioni si impongono a proposito del decreto legislativo 502/92 e 517/93 di modifica del precedente, decreti che hanno sostanzialmente disatteso le aspettative, tanto degli operatori sanitari quanto dei cittadini utenti. Questo perché, attraverso tali provvedimenti, non si sono create le premesse per un'autentica regionalizzazione della Sanità, per una strategia economico-finanziaria e amministrativa staccata dall'ipoteca statale e molto più aderente alle diverse realtà territoriali, per una chiara separazione tra politica sanitaria e politica gestionale improntata ad un autocontrollo della spesa e ad una drastica eliminazione degli sprechi.  L'obiettivo prioritario della nostra Sanità sta dunque nella necessità di potersi adeguare ai livelli europei non solo sotto il profilo legislativo, ma anche e soprattutto sotto il profilo dell'efficienza organizzativa tale da non permettere che in un settore così importante si tenda, inesorabilmente, verso una intollerabile condizione terzomondista.  Se è vero dunque che in Europa ci dovremo andare con una solida moneta e con una sana economia, prepariamoci ad andarci con una efficiente sanità.  DOCUMENTO PROGRAMMATICO DI RIFORMA DELLA SANITÀ.  1) Riforma istituzionale.  * Autonomia finanziaria, amministrativa, legislativa, fiscale della Regione in materia sanitaria e costituzione di un Fondo Sanitario Regionale.  * Potere decisionale e di controllo alla Regione sul numero, estensione, organizzazione dei futuri distretti sanitari sostitutivi delle attuali Aziende Sanitarie Locali (ASL).  * Maggiore competenza alle Amministrazioni Provinciali in tema di organizzazione sanitaria sul territorio.  * Mantenimento da parte dello Stato delle competenze residue in materia sanitaria quali igiene pubblica, prevenzione e profilassi delle malattie diffusive, politica sanitaria internazionale.  * Limitazione dei poteri di intervento da parte del Ministero della Sanità con relativo ridimensionamento.  * Trasformazione delle attuali ASL in Distretti Sanitari a personalità giuridico- amministrativa autonoma con caratteristiche di aziende speciali a gestione manageriale.  * Certificazione dei bilanci e dei livelli di efficienza e di efficacia, da parte di aziende di revisione contabile e di commissioni ad hoc costituite.  * Autonomia alla Regione nella determinazione delle tariffe e delle modalità e quote di partecipazione diretta alla spesa da parte dei cittadini.  2) Riforma dei servizi operativi.  la riforma della medicina di base e specialistica:  * valorizzazione del ruolo responsabile del medico di base con riappropriazione di quell'autonomia decisionale tanto nei confronti dei pazienti quanto degli Istituti assicurativi.  * meccanismi di incentivazione finalizzati al contenimento di richieste ingiustificate ed eccessive di ricoveri, accertamenti diagnostici e prescrizioni terapeutiche.  * creazione di strutture ambulatoriali polivalenti di medicina di base sul territorio con la collaborazione e compartecipazione di specialisti, tecnici, infermieri da gestire finanziariamente, secondo una strategia di budget individuale o collettiva di categoria.  * varo di una politica regionale finalizzata a risolvere il problema disoccupazionale e sottoccupazione dei medici neo - laureati con bandi di concorso per il personale medico residente nell'ambito regionale.  * potenziamento dell'assistenza medica specialistica diretta ed indiretta sul territorio, incrementando l'efficienza delle strutture ambulatoriali per la prima e attivando, per la seconda, un'assistenza a rimborso per prestazione singola, così da ridurre i tempi e le liste d'attesa permettendo al cittadino la libera scelta dello specialista.  la riforma ospedaliera:  * completa autonomia finanziaria, amministrativa, decisionale delle amministrazioni ospedaliere nei confronti delle attuali ASL e dei futuri Distretti Sanitari.  * selezione del personale medico, infermieristico, tecnico ed amministrativo attraverso concorsi regionali per residenti, con commissioni di concorso esenti da interferenze politiche esterne.  * conferimento alle figure direttive apicali di potere decisionale, con chiare definizioni di ruoli, competenze e gerarchie.  * rapporti di non ingerenza tra Università e Ospedali nel rispetto dei principi di collaborazione e di aggiornamento.  * acquisizione di personale con contratto di diritto privato con retribuzione suddivisa in una parte fissa, bloccata ai valori reali contingenti, ed una parte variabile, commisurata ai coefficienti di produttività e di gestione conseguiti.  3) Riforma assicurativo-contributiva  * Abolizione dell'obbligo di assicurazione contro le malattie presso il Fondo Sanitario Nazionale. Sostituzione del Fondo Sanitario Nazionale con il Fondo Sanitario Regionale. Libera scelta da parte del cittadino di una copertura assicurativa presso compagnie private, fondi malattia o mutue professionali e di categoria ""non profit"".  * Revisione dell'attuale sistema assicurativo privato, volontario, integrativo e facoltativo, caratterizzato da limitazioni per fasce di patologia e di età prevedendo clausole assistenziali per cronici e anziani senza limitazioni;  * Possibilità di dedurre, da parte dei cittadini con assicurazione privata e comunque obbligatoria contro le malattie, i relativi premi dal reddito imponibile ai fini dell'imposta sulle persone fisiche (IRPEF) per cifre non superiori ad un importo prestabilito;  * Garantire le due possibilità di assistenza diretta e indiretta a pagamento e a rimborso, come da libera scelta da parte del cittadino con rapide procedure burocratiche;  * Abolizione della tassa sulla salute con fiscalizzazione dei costi per il mantenimento di un Fondo Sanitario Regionale attraverso i normali procedimenti di tassazione diretta e indiretta.  (c) 1996 by Lega Nord Gruppo Senato.  PROGRAMMA ELETTORALE PER LA PADANIA.  ELEZIONI POLITICHE DEL 21 APRILE 1996.  RIFORMA DELLA SANITÀ.  Quando si parla di crisi del Servizio Sanitario Nazionale (SSN), sostanzialmente e implicitamente si fa riferimento al fallimento della legge 833/78, tanto come enunciazione di principi, quanto come possibilità attuattive.  Questo fallimento fa emergere, fondamentalmente, due cause: una di natura politica, l'altra di carattere economico.  La prima è la diretta conseguenza di una strategia assistenziale consociativa e pseudogarantista che avrebbe dovuto sancire il dettato costituzionale della parità dei cittadini nella difesa della salute.  L'assunto derivatone di ""una sanità gratuita per tutti"", quale elemento cardine dello stato sociale, ha cominciato a vacillare, soprattutto nell'ultimo decennio, sotto i colpi di una spesa storica fuori controllo. Gli interessi personali, frammisti ad altri di partito, hanno finito per prevalere portando la gestione finanziaria della Sanità a pericolosi livelli di bancarotta e di assoluta inefficienza.  Questo è stato sostanzialmente il risultato di tale strategia assistenziale-clientelare nei confronti della conduzione-gestione della Sanità pubblica, tanto a livello periferico territoriale quanto a livello centrale statale. Lo Stato italiano ha generato nella Sanità mostri come Poggiolini. Il Nord rifiuta un sistema sanitario che per le risorse debba dipendere dai trasferimenti di Roma. L'esigenza della salute impone innanzitutto il controllo degli obiettivi calibrati su di un rapporto costo\benefici, affinché possa essere affermato il diritto alla salute stessa.  Se questa motivazione politica può avere una sua indubbia importanza, la seconda, di natura economica, non lo è da meno.  La diretta conseguenza di tutto ciò è stato un progressivo divario tra incremento annuale dei costi sanitari e incremento del PIL, associato ad un mancato rapporto tra aumento delle spese e identico incremento dei benefici.  Questo processo evolutivo dei costi ha smentito clamorosamente il principio secondo il quale l'assistenza sanitaria gratuita avrebbe migliorato la salute dei cittadini a tal punto da ridurre il costo globale dell'assistenza stessa.  Alla luce di queste considerazioni non possiamo esimerci da un giudizio critico negativo anche nei confronti dell'attuale contribuzione obbligatoria alla quale è vincolato il cittadino. A fronte di una fiscalità elevata non vi è un riscontro in servizi erogati.  Non sono altresì proponibili forme di contribuzione esclusivamente volontarie presso istituti assicurativi che non garantiscono copertura in età avanzata o per certe patologie, escludendo così le fasce più deboli e vulnerabili della popolazione.  Tra questi contrapposti sistemi, la Lega Nord si farà promotrice di una strategia contributiva differenziata e armonizzata a tutti i suoi livelli.  Alcune considerazioni si impongono a proposito del decreto legislativo 502/92 e 517/93 di modifica del precedente, decreti che hanno sostanzialmente disatteso le aspettative, tanto degli operatori sanitari quanto dei cittadini utenti. Questo perché, attraverso tali provvedimenti, non si sono create le premesse per un'autentica regionalizzazione della Sanità, per una strategia economico-finanziaria e amministrativa staccata dall'ipoteca statale e molto più aderente alle diverse realtà territoriali, per una chiara separazione tra politica sanitaria e politica gestionale improntata ad un autocontrollo della spesa e ad una drastica eliminazione degli sprechi.  L'obiettivo prioritario della nostra Sanità sta dunque nella necessità di potersi adeguare ai livelli europei non solo sotto il profilo legislativo, ma anche e soprattutto sotto il profilo dell'efficienza organizzativa tale da non permettere che in un settore così importante si tenda, inesorabilmente, verso una intollerabile condizione terzomondista.  Se è vero dunque che in Europa ci dovremo andare con una solida moneta e con una sana economia, prepariamoci ad andarci con una efficiente sanità.  DOCUMENTO PROGRAMMATICO DI RIFORMA DELLA SANITÀ.  1) Riforma istituzionale.  * Autonomia finanziaria, amministrativa, legislativa, fiscale della Regione in materia sanitaria e costituzione di un Fondo Sanitario Regionale.  * Potere decisionale e di controllo alla Regione sul numero, estensione, organizzazione dei futuri distretti sanitari sostitutivi delle attuali Aziende Sanitarie Locali (ASL).  * Maggiore competenza alle Amministrazioni Provinciali in tema di organizzazione sanitaria sul territorio.  * Mantenimento da parte dello Stato delle competenze residue in materia sanitaria quali igiene pubblica, prevenzione e profilassi delle malattie diffusive, politica sanitaria internazionale.  * Limitazione dei poteri di intervento da parte del Ministero della Sanità con relativo ridimensionamento.  * Trasformazione delle attuali ASL in Distretti Sanitari a personalità giuridico- amministrativa autonoma con caratteristiche di aziende speciali a gestione manageriale.  * Certificazione dei bilanci e dei livelli di efficienza e di efficacia, da parte di aziende di revisione contabile e di commissioni ad hoc costituite.  * Autonomia alla Regione nella determinazione delle tariffe e delle modalità e quote di partecipazione diretta alla spesa da parte dei cittadini.  2) Riforma dei servizi operativi  la riforma della medicina di base e specialistica:  * valorizzazione del ruolo responsabile del medico di base con riappropriazione di quell'autonomia decisionale tanto nei confronti dei pazienti quanto degli Istituti assicurativi.  * meccanismi di incentivazione finalizzati al contenimento di richieste ingiustificate ed eccessive di ricoveri, accertamenti diagnostici e prescrizioni terapeutiche.  * creazione di strutture ambulatoriali polivalenti di medicina di base sul territorio con la collaborazione e compartecipazione di specialisti, tecnici, infermieri da gestire finanziariamente, secondo una strategia di budget individuale o collettiva di categoria.  * varo di una politica regionale finalizzata a risolvere il problema disoccupazionale e sottoccupazione dei medici neo - laureati con bandi di concorso per il personale medico residente nell'ambito regionale.  * potenziamento dell'assistenza medica specialistica diretta ed indiretta sul territorio, incrementando l'efficienza delle strutture ambulatoriali per la prima e attivando, per la seconda, un'assistenza a rimborso per prestazione singola, così da ridurre i tempi e le liste d'attesa permettendo al cittadino la libera scelta dello specialista.  la riforma ospedaliera:  * completa autonomia finanziaria, amministrativa, decisionale delle amministrazioni ospedaliere nei confronti delle attuali ASL e dei futuri Distretti Sanitari.  * selezione del personale medico, infermieristico, tecnico ed amministrativo attraverso concorsi regionali per residenti, con commissioni di concorso esenti da interferenze politiche esterne.  * conferimento alle figure direttive apicali di potere decisionale, con chiare definizioni di ruoli, competenze e gerarchie.  * rapporti di non ingerenza tra Università e Ospedali nel rispetto dei principi di collaborazione e di aggiornamento.  * acquisizione di personale con contratto di diritto privato con retribuzione suddivisa in una parte fissa, bloccata ai valori reali contingenti, ed una parte variabile, commisurata ai coefficienti di produttività e di gestione conseguiti.  3) Riforma assicurativo-contributiva.  * Abolizione dell'obbligo di assicurazione contro le malattie presso il Fondo Sanitario Nazionale. Sostituzione del Fondo Sanitario Nazionale con il Fondo Sanitario Regionale. Libera scelta da parte del cittadino di una copertura assicurativa presso compagnie private, fondi malattia o mutue professionali e di categoria ""non profit"".  * Revisione dell'attuale sistema assicurativo privato, volontario, integrativo e facoltativo, caratterizzato da limitazioni per fasce di patologia e di età prevedendo clausole assistenziali per cronici e anziani senza limitazioni;  * Possibilità di dedurre, da parte dei cittadini con assicurazione privata e comunque obbligatoria contro le malattie, i relativi premi dal reddito imponibile ai fini dell'imposta sulle persone fisiche (IRPEF) per cifre non superiori ad un importo prestabilito;  * Garantire le due possibilità di assistenza diretta e indiretta a pagamento e a rimborso, come da libera scelta da parte del cittadino con rapide procedure burocratiche;  * Abolizione della tassa sulla salute con fiscalizzazione dei costi per il mantenimento di un Fondo Sanitario Regionale attraverso i normali procedimenti di tassazione diretta e indiretta.  (c) 1996 by Lega Nord Gruppo Senato.",NA,NA
